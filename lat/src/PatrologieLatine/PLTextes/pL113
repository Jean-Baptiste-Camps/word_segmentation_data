
PATROLOGIAE TOMUS CXIII.

WALAFRIDI STRABI.

TOMUS PRIMUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE. 1852


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- VENEUNT MILLE FRANCIS DUCENTA VOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIVERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA VERSIONE LATINA DONANTUR.

PATROLOGIAE TOMUS CXIII.


WALAFRIDI STRABI.



TOMUS PRIMUS.


EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM SEU PETIT-MONTROUGE. 1852


Volume title page
SAECULUM IX.

WALAFRIDI STRABI

FULDENSIS MONACHI

OPERA OMNIA

EX EDITIONE DUACENSI ET COLLECTIONIBUS MABILLONII, DACHERII, GOLDASTI, ETC. NUNC PRIMUM IN UNUM COADUNATA. ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS PRIMUS.
VENEUNT 2 VOLUMINA 14 FRANCIS GALLICIS.

EXCUDEBATUR ET VENIT APUD J.-P. MIGNE EDITOREM, IN VIA DICTA D'AMBOISE, PROPE PORTAM LUTETIAE PARISIORUM VULGO D'ENFER NOMINATAM, SEU PETIT-MONTROUGE. 1852


ELENCHUS AUCTORUM ET OPERUM QUAE IN HOC TOMO CXIII CONTINENTUR.


WALAFRIDUS STRABUS, FULDENSIS MONACHUS.
    OPERUM PARS PRIMA.---THEOLOGICA.
    Glossa ordinaria.






Main volume text





ANNO DOMINI DCCCXLIX.
WALAFRIDUS STRABUS FULDENSIS MONACHUS.




[Col. 0009]
NOTITIA HISTORICA IN WALAFRIDUM STRABUM.
(Fabric., Bibl. med. et inf. Lat.)

[Col. 0009A] WALAFRIDUS STRABUS vel STRABO, a vitio oculorum ita dictus. De patria ejus eruditi certant. Balaeus Centur. XIII, 9; et Pitseus, c. 112, Anglo-saxonem statuunt, Venerabilis Bedae vel fratrem, vel consanguineum, atque ita Haymonis fratrem germanum. Addunt illum primum Londini, dein Fuldae monachum, Alcuino quoque praeceptore usum fuisse. Verum neque res ipsa neque tempora conveniunt. Si enim Walafridus anno 750 obiit, in monasterio Fuldensi educari non potuit. Melius igitur Sigebertus Gemblacensis cum Trithemio et aliis Germanum faciunt; Suevus enim fuit [(a) 1Kb] quamvis locus patrius detegi adhuc nequeat. Educatus autem primum fuit in monasterio S. Galli, prout docet Ermenricus monachus Augiensis in libro de Grammatica, quem exhibent Analecta Mabilloniana, p. 421, ubi auctor Grimoldum sic alloquitur, cum prius de aliis viris claris in illo monasterio instructis locutus fuisset: »Domnus Walhafredus tibi notissimus, quem etiam tu ipse ut peritus cathegeta peritum sophistam enutristi.« Imo [Col. 0009B] ipse, teste Goldasto, [(b) 1Kb] alicubi scribit, se in monasterio S. Galli scholas frequentasse, sed locum investigare nondum potui. Inde ad monasterium Fuldense pervenit, et Rabanum Maurum praeceptorem habuit. Primum autem fuit decanus coenobii S. Galli, deinde anno 842 abbas Augiae divitis (Reichenau) in dioecesi Constantiensi, mortem obiit anno 849, et quidem in Gallia, quo ad expediendum aliquod negotium missus fuerat. Trithemius ipsum rectorem scholarum in monasterio Hirsfeldensi fuisse tradit. Adde Bulaeum in Historia Universitatis Parisinae, tom. I, p. 446, 447.

Ex scriptis ejus supersunt sequentia:

1. De officiis divinis sive de Exordiis et Incrementis rerum ecclesiasticarum. Pitseus male duos ex hoc libros facit. Exstat in Collectione Joan. Cochlaei, quae inscribitur: Speculum antiquae devotionis circa missam, num. 2, in Collectione Melchioris Hittorpi de catholicae Ecclesiae divinis officiis ac ministeriis, [Col. 0009C] n. 7, nec non in Bibliothecis Patrum.

2. De Vita B. Galli confessoris libri II. Habentur apud Surium die 16 octobr., in Scriptoribus rerum Alemannicarum Goldasti, tom. I, part. II, p. 142, apud Mabillonium Saec. II Benedictino, p. 227.

3. De Vita S. Othmari abbatis: apud Surium die 16 nov.; Goldastum, p. 177, et Mabillonium Saec. III Benedict., parte II, p. 153.

4. Vita S. Blaitmaici abbatis Hiiensis et martyris: apud Canisium Antiq. Lect. tom. VI, edit. novae tom. II, parte II, p. 201; in Actis sanctorum, tom. II Jan., p. 236; in Bibl. PP. maxima, tom. XV, p. 210; [Col. 0010A] in Actis SS. ord. Benedictini, l. c., p. 439; in Joan. Colgani Actis SS. Hiberniae, tom. I, p. 128

5. Vita S. Mammae sive Mamantis monachi: Canisius, p. 184; Bibl. PP., p. 205.

6. Vita S. Leodegarii: Canisius, p. 210.

7. De visionibus S. Wettini: Canisius, p. 204; Bibl. PP. max., p. 212; Mabillonius Saec. IV Bened., parte I, p. 272.

8. Hortulus, quem Joan. Atrocianus sub Strabi Galli nomine edidit; fortasse scriptum fuerat, Strabi decani S. Galli hortulus, quod non recte assecuti sunt. Prodiit autem primum Norib. apud Joan. Weyssenburgerum 1512, 4o. Porro dedit eum Joan. Atrocianus ad calcem Aemilii Macri de herbarum Virtutibus, Friburgi Brisgoiae 1530, 8o. Editus etiam est cum Eobano Hesso de tuenda valetudine Frf. 1564-1571, 8o. Venetiis apud Aldum 1547, cum medicis antiquis, p. 247. Basil. 1627, 8o. Inserta deinde Bibliothecis Patrum Coloniensi et Lugdunensi, a Canisio tom. VI, p. 672. Exstat in Asse veterum de [Col. 0010B] re herbaria per Andr. Rivinum Lips. 1655, 8o. Dedicatoriam ad Grimoaldum abbatem primus dedit Canisius. Quaedam illius emaculavit et illustravit Barthius Adv. IV, 24, qui et dedicationem suo loco reponendam esse monuit. Codicem ejus manu exaratum in incendio bibliothecae suae amissum deplorat Bartholinus, p. 89, 90. Ut obiter hoc addamus, hic Strabo a Macro de viribus herbarum allegatur, cap. 25, 19, 25, unde de aetate hujus conjectura capi poterit. Bulaeus notat Walafridum nostrum poema, quod Hortulum Puerorum vocavit, ad Grimoaldum abbatem S. Galli scripsisse.

9. Sermo seu Tractatus de subversione Hierusalem: Canisius, tom. VI, p. 331, edit. novae, p. 275.

10. Poemata varia: apud Canisium, p. 537; in Bibliothecis Patrum; Baluzium Misc. IV, p. 551.

11. Glossae quoque ordinariae, quam vocant, in Scripturam sacram auctorem esse, vel potius eamdem [Col. 0010C] ex ore Rabani Mauri excepisse dicunt. Ejus editiones exhibet Hist. litter. Galliae, tom. V, p. 62.

12. Commentarius in Novum Testamentum, quem edidit Marcianaeus tomo V Opp. Hieronymi, p. 847.

13. Praefationem praemisit Thegano de gestis Ludovici Pii, eumque in capita distinxit.

14. Glossae Latino-Barbaricae de partibus humani corporis, rursum ex doctrina Rabani Mauri per Walafridum descriptae: exstant in Goldasti Alemannicis, tom. II, part. I, p. 64.

15. Picturae Historiarum Novi Testamenti: habentur in Goldasti Manuali Biblico Frf. 1620, p. 85.

16. Homilia in initium Evangelii Matthaei de Genealogia [Col. 0011A] Christi: edita est a Bern. Pez, Thess. noviss. Anecdot., tom. II, part. I, p. 39.

17. Expositio viginti primorum psalmorum: exstat ibidem tomo IV, part. I, p. 471.

18. Epitome Commentariorum Rabani Mauri in Leviticum: exstat tomo II Operum Rabani, p. 296.

19. Initium Annalium Fuldensium nostro tribuunt auctores Gallici Hist. lit. Galliae. Confer Mém. de Trévoux, 1742. Jan., p. 97.

Inedita ejus sunt Liber de Vita S. Galli sermone igato, qui adhuc in monasterio S. Galli superesse [Col. 0012A] dicitur, Homiliarium, Epistolae ad diversos, Carmen heroicum de miraculis B. Virginis, et alia quae narrat Mezlerus. Chronicon de abbatibus monasterii sui est in Bibl. Vaticana, prout testatur Bern. de Montfaucon Bibl. bibliothecarum mss., p. 74.

Vide Trithemium, de Script. eccles., c. 246; Balaeum, cent. XIII, 9, Pitseum, c. 112; Job. Mezlerum, de Viris illustr. S. Galli, II, 69; Joan. Egonem, de Viris illust. Augiae divitis, I, 12; II, 13; Lyseri Historiam poetarum medii aevi, p. 235; Hist. lit. Galliae, tom. V, p. 59 sq.




[Col. 0011]
MONITUM EDITORIS PATROLOGIAE IN SEQUENTEM NOVAM GLOSSAE ORDINARIAE RECUSIONEM.

WALAFRIDI STRABI vel STRABONIS Opera colligentibus prima fronte nobis occurrit Glossa ordinaria, cujus praecipuus auctor habetur Walafridus. Multae fuerunt hujus Glossae et in variis regionibus editiones, ab anno 1472 ad annum 1634; quarum enumerationem vide, si libet, in Historia litteraria Galliae, tom. V, pag. 62. Per sex saecula magna fuit Glossae ordinariae auctoritas. Paulatim tamen, annis decurrentibus, multa accesserunt addititia, quibus adeo supra modum aucta est, ut sex ingentibus, ut dicunt in folio maximo, voluminibus constans ad nos pervenerit, in quibus Walafridi opus vix agnoscas. Alienum porro est a proposito nostro additamenta scriptorum duodecimi, decimi tertii vel etiam quinti decimi saeculi recudere; et ideo Walafridi opus tantummodo, quale antiquiora et authentica manuscripta offerunt, servandum esse censuimus. Attamen ne lectoribus abbreviatio operis tantae per tot saecula auctoritatis desiderio esset, hujus delineationem, quoad ad nos attinet, effinximus, et Prolegomena editioni Duacensium theologorum anni 1617 praefixa recudimus, quibus discitur qualis fuerit Glossa ordinaria de qua hic agitur. At multa in his Prolegomenis a nobis edita fuerunt in variis hujusce Patrologiae tomis. Satis ergo erit loca indicare, ne bis in idem incidamus. Pariter Bibliorum sacrorum uniuscujusque versus primae voces tantum inducendae sunt ad intelligenda Patrum commentaria quibus praemittuntur. Nam merito lectores nostros pigeret, si, data Walafridi operis occasione, Biblia sacra integra exhibuissemus.



DUACENSIUM THEOLOGORUM IN GLOSSAM ORDINARIAM PROLEGOMENA.
(Ex editione Duacensi anni 1617.)




[Col. 0011]
LECTORI CATHOLICO SALUTEM ET FELICITATEM.

[Col. 0011B] Sunt nonnulli studio novellitatis nimium accensi, qui omnem hunc laborem, quem in conservandis eruditae antiquitatis monumentis ponunt viri docti, repudiant prorsus, et abominantur, velut superstitiosum, quique praeclara ingenia ab excogitandis de novo excellentibus inventis avocet, et absterreat: dum nimirum ita fieri animadvertunt, ut nihil magnopere suspiciant homines probi, in litteris praesertim et bonis artibus, nisi quod aetate ipsa sibi conciliaverit auctoritatem. Hi tales procul dubio nos irridebunt, qui Glossam hanc ordinariam, et Nicolai Lirani Postillam (nomina vel sono ipso, et flexu vocis, eorum delicatis auribus horrendum quid, et barbarum affricantia), tantis vigiliis recudere, studiosorumque manibus obtrudere satagimus. Maluissent enim novum aliquod opus et antehac inauditum, aut saltem novorum hominum commentarios ad hanc rem adaptari: quorum in hoc saeculo polygrapho [Col. 0012B] et polyhistore tantus est proventus, ut sint pene innumerabiles. Caeterum nos hujusmodi lectoribus placere non studuimus, minime interea dubitantes, modestis et catholicis lectoribus probatum iri hoc institutum nostrum, qui sciant et agnoscant, in caeteris quidem artibus inventa quaeque etiam recentissima, suam gratiam dignitatemque prae multis veteribus invenire posse: in arcanis autem divini verbi sensibus adaperiendis, et esse optima, quae vetustissima; et ea optimis proxima, quae vetustissimis sunt propinquiora, ut pote magis conjuncta purissimo veritatis fonti, ac proinde remotiora a lacunis et coeno perversorum spirituum, unde salutares et illimes aquae Scripturarum crebro solent infici et perturbari. »In antiquis enim esse sapientiam« pronuntiat Sapiens, et in veteribus Ecclesiae tractatoribus secura ponuntur sedulitatis nostrae vestigia, absque falsitatis, saltem damnosae [Col. 0013A] et perniciosae, periculo: cum in recentioribus istis, qui antiquos illos parum venerantur, non nisi cum maximo animarum periculo, et certissima pretiosi temporis jactura studium nostrum possit versari. Illi enim pietatis et modestiae laudibus insignes, nihil sibi aut scribendum judicarunt, aut sentiendum, quod non Ecclesiae catholicae pontificis, aliorumque in ejus communione perseverantium magistrorum calculo probaretur: agnoscentes, ut animorum, ita ingeniorum esse in Ecclesia ordinatam hierarchiam, et »spiritus prophetarum subditos esse prophetis;« et illud Salomonis oraculum sibi ob oculos semper ponentes: »Verba sapientium sicut stimuli« (qui pungunt veritatis acie, non blandiuntur adulationis flosculis) »et quasi clavi in [Col. 0013B] altum defixi« (solido fundamento fidei catholicae substrato, non in fluctivago humanae sapientiae sabulo) »quae per magistrorum consilium data sunt« (dum non unicuique licet de rebus divinis prout libet lascivire, sed ad certam regulam loqui coguntur: nec suum quispiam, etsi magnus sit ille, aut maximus, aliorum piorum consensui praeferre audet et propterea submittunt se vicario Christi, per quem Spiritus sanctus regit docentium linguam et calamum, ut mereantur accipere deificam veritatis lucem) »a Pastore uno,« qui est Redemptor noster. Isti autem novitatis admiratores, »sanam doctrinam« antiquorum »non sustinentes,« sed ad sua desideria doctrinam veritatis examinantes et exanimantes, »coacervant sibi magistros,« non attendentes [Col. 0013C] animarum lucro, sed »prurientes auribus,« ut proinde mirari non sit aequum, si »a veritate« quidem simplici et solida »auditum avertentes ad fabulas« et picturata opinionum feralium lenocinia toto affectu »convertantur.«

Tibi ergo, lector catholice, fidei antiquae et avitae cultor atque admirator, labor hic noster desudavit: ut dum alii excellentes Ecclesiae nunc florentis doctores suorum ingeniorum divitias atque arma tibi expromunt, unde munitus bellum potens et indefessum hostibus fidei catholicae atque animarum praedatoribus indicas: etiam mediae aetatis optimos duces tibi subsidio daremus, qui suo tempore fuere pro muro et antemurali Ecclesiae, inter quos non extremo loco militant auctores istorum commentariorum, [Col. 0013D] quos iterum detersa nonnulla armorum rubigine, quam contraxerant, in aciem producimus. Hinc enim maxime patefiet quo spiritu majores nostri ducti sunt, cum ad sacrarum litterarum tractationem accederent: divino nempe (non humano) quem ex Salomone superius audivimus magistrorum sibi invicem cum humilitate deferentium consilio, sub uno et ab uno pastore gubernato aperire salutares oraculorum coelestium recessus: quorum harmoniam et consonantiam in divini verbi expositione tanquam concilium et »consilium magistrorum,« primus velut in abaco aut diagrammate mathematico aspectui nostro subjicere tentavit auctor ordinariae Glossae, sic appellatae quia illam posteri omnes tanquam [Col. 0014A] officinam ecclesiasticorum sensuum consulere solebant, quotiescunque opus erat ad Scripturae sententiam recurrere; nec putarunt sibi aliquid aliud sapiendum quam quod ab illo »magistrorum consilio« repererant traditum, ut ita acquiescerent sapientis monitioni quam post illa verba subjecit: »His amplius, fili mi, ne requiras,« ubi et addit rationem evidentem: »Faciendi plures libros nullus est finis,« quasi, qui sapientium per consilium magistrorum examinatis verbis, et pastoris unius sententiae non acquiescunt, nunquam per omnes errorum et mendaciorum anfractus divagandi finem faciant, sed interminatis vexentur quaestionibus. Erat autem hoc Glossae opus, in illa librorum paucitate et penuria qua saeculum illud (si cum nostro conferatur [Col. 0014B] hac in re pauperrimum) laboravit; non solum magnarum vigiliarum, sed etiam expensarum, quas oportebat effundere in sacris doctoribus undique conquirendis et describendis, cum nondum esset inventa typographia haec, thaumaturgia librorum multiplicatrix, quae (sicut ille dicebat de Nilo Aegypti rigatore) devolvit secum infinita , commoda et incommoda, probos et noxios scriptores. Cujus artis beneficio laudatissimus ille collectoris labor possit illustrior perfectiorque fieri superadditis apteque attextis aliis sanctorum Patrum expositionibus, quae ad sacrarum paginarum facerent elucidationem: quod in evangelica historia praestitit divinum Thomae Aquinatis ingenium, et in multis Scripturae libris recentiores Graeci, et copiosissime [Col. 0014C] in Genesi atque Exodo doctissimus Veronae episcopus Lypomannus; et nos etiam forte, modo Deus vitam viresque dederit, aliquando tentabimus. Sed interea tamen, non quia aliquid fieri potest perfectius (ut facillimum est inventis addere, difficillimum primo invenire), ideo negligendum fuit aut abjiciendum Glossae hujus opus, quod primum omnium sanctos Patres, quasi in concilio congregatos, Scripturamque collatis symbolis exponentes introduxit: sed omnino erat a nobis suo nitori restituendum, ut possit cum auctorum laude et benedictione a posteris semper revolvi, quod a majoribus nostris jam per octo saecula in summo semper honore fuit habitum. Simul expedire judicavimus ut exstaret [Col. 0014D] tam luculentum testimonium, non solum catholicae methodi, quam in exponendis Scripturis patres nostri semper sunt secuti, sed etiam diligentissimae eorumdem in sacris litteris industriae; et obstrueretur os impudentissimis haereticis qui ausi sunt jactare apud nostros sepultum neglectumque jacuisse verbum Dei, donec ab illis fax Evangelii (quinti scilicet) accensa fuisset. Quod cum numerosissimae nostrorum hominum in sacras Scripturas theoriae, meditationes, et scripta ante haereticos istos exortos edita, falsissimum esse testentur: tum vel maxime ista Glossae et Lirani commentaria, ex quibus isti alienigenae compilarunt quidquid ab illis recte in Scripturis disseritur, nec quidquam de suo addiderunt, praeter nonnullum splendorem [Col. 0015A] orationis, et maledictis blasphemiisque oneratas excursiones, in quibus aut sua stabilire nituntur deliramenta, aut nostrae fidei impugnant fundamenta.

Caeterum occasionem huic editioni praebuit, inter caetera, quod a R. P. Antonio Possevino in Bibliotheca sacra fuit adnotatum. Cupientibus enim typographis ad Dei gloriam et communem fidelium utilitatem Glossam ea forma recudere qua a Parisiensibus ex recensione trium doctorum, Francisci Feuardentii, Jacobi de Cuelly et Joannis Dadraei, fuerat anno 1588 evulgata; ostensum est hoc Possevini judicium, quod diligentissimus ille Bibliothecae ecclesiasticae lustrator his verbis conceperat: »Sane vero« (inquit in verbo Glossa ordinaria), [Col. 0015B] »accuratam illam operam, quam insignes illi theologi in ea posuerunt, integram praestare non potuerunt, urgentibus typographis editionem, et tumultibus Gallicis rem litterariam interturbantibus.« Quae cum non sine justis rationibus ab illo viro tali scripta viderentur, petierunt typographi ut conferremus paulatim exemplaria; inventaque sunt, collatione facta, tam multa hiulca in verbis, in sententiis, in testimoniis, tam multa in eisdem etiam pagellis bis ad longum posita, quaedam etiam dicta auctorum satis periculosa; quamplurima vero parum ad rem facientia, potiusque spatiis paginarum (quae erant satis amplae) replendis, quam sensui illustrando accommodata: ut modestissime Possevinus indicasse videatur quid in ea editione desideraverit, et tantorum [Col. 0015C] defectuum non nisi maximam causam, nempe civilium bellorum acerbam calamitatem assignaverit.

Ergo coacti sumus, partitis inter nos vigiliis, totum opus ad exemplaria manuscripta et antiquioris impressionis examinare, Patrum ipsorum originalia consulere: et sua singulis, a quibus desumpta erant, prout ab illis erant scripta, hoc est emendata restituere, indicatis ad singula testimonia auctorum (qui exstant) libris locisque, loco eorum quae erant ad replendas paginarum vacuitates vel repetita, vel superflue posita, vel non satis securo judice electa, alias classicorum Patrum sententias ascripsimus. Praeterea testimonia Rabbinorum (excepto uno aut altero) quae non erant a glossatore antiquo citata, [Col. 0015D] itemque profanorum scriptorum, ut Plinii, Justini historici, Josephi Judaei, Philonis, quae in Parisiensi editione fuerant sub stellulis adjecta, expunximus; et pro eis, Patrum sanctorum dicta substituimus: his enim solum in catena illa seu harmonia auctoritatum locum esse voluit glossator ipse, et non auctoribus a fide et Christo alienis. Quae non frustra aut jactanter a nobis esse hoc loco dicta quivis per se poterit cernere, qui modo voluerit hanc nostram editionem cum altera Parisiensi aut aliis ex ea factis comparare. Et, si in fine cujusque tomi posuissemus loca restituta, correcta, justis de causis expuncta, vel suppleta: sane non pauci quaterniones addendi fuissent. Neque vero sapientissimorum [Col. 0016A] virorum (quos supra nominavimus, quique Parisiensi editioni formam praescripserunt) existimationi debet nocere haec nostra animadversio: non solum quia bellici civilesque tumultus omnibus piis eo tempore calamos et libros e manibus excutere potuerunt; verum etiam quia non possumus nobis persuadere, ordinem a magnis illis viris praescriptum, fuisse ab operariis observatum, sed festinante ob causas a Possevino insinuatas prelo, maxima ex parte neglectum. Nam quanta alioquin in illis viris fuerit industria cum summa eruditione conjuncta, quantusque fervor in causa Dei et Ecclesiae propugnanda, alii ipsorum labores in lucem editi et in concionibus doctissimis contra haereticos habitis, exantlati, abunde magnum praestant argumentum.

[Col. 0016B] Sed neque nobis ipsis tantum assumimus, ut nullum prorsus nos commisisse in recensendo hoc opere erratum putemus: cum etiam in difficultates aeque molestas inciderimus; cum unus e nostris collegis prolixo et gravissimo morbo pene annum integrum ab opere fuerit impeditus, alii duo superiorum auctoritate ad regimen animarum assumpti et ab Academicis umbraculis ad aestum pastoralis curae abstracti, etiam ipsi moram non parvam editioni fecerint, et triennalem (ut de sua editione dixere Parisienses) nobis parturiendi hunc fetum fecerunt esse exspectationem. Caeterum audemus dicere lectorem non inventurum errata magni momenti, aut crebra etiam levioris notae: quorum in aliis editionibus infinitum pene numerum fuisse animadvertimus.

[Col. 0016C] Cognoscas autem, lector humanissime, nihil prorsus a nobis fuisse in glossa veteri immutatum, non ordinem, non verba ipsa nisi cum falsa aut corrupta esse, ex manuscriptis antiquisque exemplaribus, et originalibus ipsis sanctorum, deprehendimus; ut neque in Lirani postilla litterali et morali quidquam mutavimus; unde aliquas etymologias leviculas, ut quaedam sphalmata grammatica (quia sic videbantur ab ipso auctore conscripta, solent enim in his originationibus non raro postillatores ineptire) prorsus intacta reliquimus. Ea autem quae sunt a Parisiensibus addita Glossae veteri, asterisco seu stellula simplici sunt insignita; quae nos addidimus, duplicem habent sibi praelucentem asteriscum, atque illis notis ab auctoritatibus [Col. 0016D] Glossae veteris distinguuntur; idemque judicium est de nonnullis adnotationibus, quas Lirani postillae alicubi inseruimus, praefixis nempe stellulis, ut sic agnoscantur non esse Lirani verba, sed nostra.

Caeterum in replicis Mathiae Tornigi paulo plus nobis assumpsimus auctoritatis; nempe quaedam non raro expunximus convicia, quae ille in venerabilem Burgensem impotenter nimis et nimis saepe congessit. Neque enim decebat editionem tam necessarii operis, quodque in omnium manibus, etiam hostium Ecclesiae, esset futurum, indecora illa et docto homine indigna petulantiz. Sic enim defendit auctor ille suum Liranum ut praeseferat aperte non [Col. 0017A] se in certamen cum Burgensi descendere veritatis inveniendae causa, sed tantum ne videatur Liranus juste reprehensus; et cum in multis justissime a Burgensi taxetur, et ipse Liranus assumat sibi jure doctoris licentiam alios impugnandi: Tornigus tamen indigne fert Liranum illis in locis argui, ubi arguendus merito venit, et ibi contentiosum trahit funem; cumque parum referat ad Postillatoris gloriam rectene an secus in rebus adiaphoris nec ad fidem nec ad mores spectantibus arguatur; ibi Tornigus venerabilem episcopum, virum sanctum et optime de Ecclesia Hispanica meritum, conviciis onerat, et fideli confessori opprobrium Judaismi (quasi salus a Judaeis non processerit et quasi Liranus suus non fuisset etiam aliquando Judaeus) levissime [Col. 0017B] objicit. Illa ergo convicia pleraque omnia delevimus, quia nimis crebro occurrebant: praeterea vero nihil, nec in ipso etiam immutare voluimus.

Atque haec quidem de consilio nostro, deque his quae in hac editione (Deo duce) praestitimus. Forte autem non erit ingratum, si nonnulla attexamus de ipsis Glossarum et Postillarum auctoribus, ex Sixto Senensi praesertim aliisque viris doctis collecta.

Igitur Glossae ordinariae (quae nimirum sacro textui circumjicitur) praecipuus auctor ab omnibus celebratur WALAFRIDUS STRABUS, monachus Benedictinus coenobii Fuldensis in Germania (alius a Strabone monacho Anglo, Venerabilis Bedae fratre) ab oculorum vitio cognomen illud Strabi adeptus, Rabani Mauri Benedictini ejusdem coenobii abbatis, [Col. 0017C] et archiepiscopi deinde Moguntini auditor et scriba amanuensis: vir saeculari litteratura abunde expolitus, divinae Scripturae peritissimus, et veterum auctorum lectione varia et assidua delectatus, poena etiam pro illo aevo non infelix. Ejus ergo est haec collectio expositionum in Scripturam, quam tanti fecerunt posteri, ut quasi ordinariam glossam, seu linguam ipsam Scripturae appellarent, qua nimirum ipsam nobis loquentem intelligeremus, cum sine ea legentes sacra verba, linguam, quam non noveramus, audire nos putaremus. Magister sententiarum Glossam hanc vocat auctoritatem lib. IV, d. 4; adducens enim Epistolam ad Hebraeos, cap. VI, sic ait: »Unde auctoritas dicit, ideo Apostolum pluraliter dixisse, fundamentum baptismatum, quia est [Col. 0017D] baptismus in aqua, in sanguine, in poenitentia,« etc.; quae omnia reperies in glossa ordinaria ad illud caput. Caeterum eam alii postea scriptores locupletasse videntur, ut Trithemius in Catalogo censet, et apparet ex apposito saepe Remigii nomine, qui ipso Strabo posterior est aetate; nisi forte dicamus adnotatum esse Remigii nomen pro Augustino, ex quo pleraque more suo desumpsit Remigius. Neque enim in Glossae manuscriptis exemplaribus adnotata sunt ubique auctorum nomina, sed hoc posterorum diligentiae opus fuit. Floruit autem Strabus sub Ludovico Augusto, anno Domini 840.

Glossae vero interlinearis auctor est Anselmus Laudunensis, monachus etiam Benedictinus, cognomento [Col. 0018A] Scholasticus, natione Gallus, in divinis Scripturis et sacrorum doctorum voluminibus jugi studio eruditus, et in omnibus disciplinis non mediocriter instructus, ingenio acutus, eloquio pressus, et Laconicae cujusdam brevitatis amator. Unde et novo atque inusitato explanationis modo utriusque Testamenti libros brevissimis quibusdam summariis adnotationum ex Patribus desumptarum exposuit: quas minutissimis characteribus descriptas, inter ipsas Scripturarum lineas majoribus litteris exaratas, non minus curiosa quam utili industria, coaptavit: eumque laborem ad differentiam glossae Strabensis, quae in marginibus sacri textus describitur, glossam interlinearem appellavit. Claruit sub Henrico IV imperatore, anno Domini 1110. Certamen [Col. 0018B] habuit aliquando jam senex cum Petro Abelardo, ejusdem instituti monacho, qui tunc philosophiae fastu turgescens, non satis sobrie de rebus fidei loquebatur: licet postea correctus et Cluniacensi in coenobio sub Petro Venerabili sancte vivens laudabili fine quievit. Utraque vera glossa, tam ordinaria, quam interlinearis, maximae semper fuit apud omnes theologos auctoritatis, ut apud Holensem Alexandrum, D. Thomam, aliosque scholae magistros praecipuos qui earum auctoritate passim utuntur, cuivis potest esse manifestum.

De Nicolao Lirano haec habet Sixtus Senensis: »Nicolaus Liranus, natione Anglus vel, ut quidam scribunt, ex Lira Brabantiae oppido, genere Judaeus, et Hebraicis litteris a prima pueritia imbutus, post [Col. 0018C] conversionem vero Franciscanae religioni addictus, scholasticae theologiae professor, et sententiarum ejus non ignobilis expositor; tanta quoque divinarum Scripturarum vera, pura ac germana intelligentia praeditus, ut in eis exponendis nullum eruditissimorum theologorum sui temporis habuerit parem. Edidit in singula tam Veteris quam Novi Testamenti volumina scholasticae Postillae libros octoginta quinque, studiosis Scripturarum sanctarum, ac praecipue tironibus ad majora properantibus, non utiles solum, sed valde etiam necessarios. In quorum prioribus quinquaginta libris universum sanctae Scripturae corpus absque orationis lenocinio, et verborum involucris, nudo et aperto sermone exposuit: summa in singulis diligentia aperiens et clucidans [Col. 0018D] litterae sensum, caeteris divinae Scripturae sensibus ut praestantiorem, ita difficiliorem; allatis in id non modo veterum Ecclesiae Patrum expositionibus, sed Rabbinorum quoque sententiis, quorum apud Judaeos praecipua est auctoritas. Quo expleto opere, iterum repetito labore in triginta quinque posterioribus libris utrumque Instrumentum morali expositione illustravit. Claruit sub Joanne XXII papa, et Ludovico Bavaro imperatore.« Haec Sixtus. Edidit praeterea Liranus tertium opus in Scripturam universam Veteris Testamenti, quod opus Differentiarum inscripsit, in quo diligentissime adnotavit locutiones omnes in quibus interpres vulgatus ab Hebraeo fonte differre videbatur, quod exstat seorsum, impressum, [Col. 0019A] licet raro admodum inveniatur. Caeterum quod ait Sixtus, Nicolaum a nonnulis Anglum putari, nescio quo nitantur illi fundamento. Qui Brabantinum putant, habent pro se epitaphium ejus quod in Lirae oppido inter Antuerpiam et Mechlineam exstabat, in quo hoc habetur inter caetera distichon:

Cui veteris perhumana dabat Brabantia Lirae
   Cognomen, Lira nam fuit urbe satus.
Et clauditur hoc disticho epitaphium

Hierophanta Deo sedet hinc diademate fulgens,
   Et Brabantiaco gloria digna solo.
In editione itidem Glossae facta Basileae anno 1520 habetur in fine partis sextae: Biblia sacra cum glossa ordinaria, etc.; et, Postilla Nicolai de Lira Brabantini explicit. Obiit autem Nicolaus Liranus in magno [Col. 0019B] Parisiensi Minorum collegio anno 1349, die 14 octobris, ubi etiam epitaphium habetur, ex quo deducunt alii, eumdem Nicolaum fuisse Normannum ex oppidulo Lirae Normannico; et faciet etiam conjectura probabilis, quod crebro utatur exemplis linguae Gallicanae, nusquam autem Brabantinae, vel Anglicanae. Eligat lector quod placuerit.

Sequitur Paulus Burgensis natione Hispanus, cognomento de Sancta Maria, genere Hebraeus, inter suos Hebraeos aliquando Rabbinus praestantissimus; et post suam conversionem ad fidem Christianam, primum Novae Carthaginis, et deinde Burgorum in Hispaniis episcopus, archicancellarius Castellae et Legionis: in gratiam filii sui Alphonsi decani Compostellanae ecclesiae (quem laicus susceperat ex [Col. 0019C] uxore) ex singulis sacrae Scripturae libris loca plurima disseruit, in quibus conatus est Lirani explanationes corrigere et supplere, et opus Additionum inscripsit. Claruit sub imperatore Sigismundo, anno Domini 1430. Scripsit praeterea insigne opus contra perfidiam Judaicam, quod Scrutinium Scripturarum appellavit. Erat vir maximae in Hispania auctoritatis, tutor regi pupillo ob fidem et prudentiam datus, et notae pietatis. Praecipuo affectu D. Thomae doctrinam et Dominicanorum ordinem prosequebatur, cui et praeclarum in urbe sua coenobium exstruxit et dotavit. Civitatem autem illam tractumque Burgensem vi divini verbi ac zelo ita in fide Christi Domini roboravit, ut nemo deinceps [Col. 0020A] ex iis aut eorum posteris noscatur ab eadem fide recessisse, quemadmodum testatur in suis consiliis. Navarrus. Ideoque celebris est adhuc et spectatae nobilitatis ejus familia; vocata, de Sancta Maria, quae sola in Hispania municeps est, et ad omnes reipublicae honores admittitur, exclusis omnibus aliis Hebraei sanguinis familiis.

Contra hunc Paulum Burgensem scribit in his commentariis Matthaeus Dornick, seu Tornigus, natione Saxo Minoritanus, provinciae Saxoniae quondam minister, scholasticae theologiae professor egregius, et inita pro defensione doctoris sui Nicolai Lirani pugna, additiones Burgensis evertere annisus est, editis novis concertationibus, quas commentariis Liranis statim post additiones Burgensis subjecit, et [Col. 0020B] Replicas, seu correctorium corruptorii Burgensis attitulavit. In quibus cum multa docte satis animadverterit, a conviciis tamen, ut diximus, abstinere non potuit, quibus Burgensem immerito satis incessit. Claruit sub Friderico III imperatore, anno Domini 1440.

Admonendus es praeterea, lector benigne, nos ipsum textum sacrum illo prorsus modo reliquisse quo in antiquis glossae et Lirani editionibus ipsum invenimus: quia ita videbatur convenire magis expositionibus ipsius Lirani: qui non eodem modo ubique legit, quo nostra Vulgata nunc a pontificibus emendata. Sed in fine uniuscujusque tomi addidimus correctiones Romanas a D. Francisco Luca Burgensi collectas, et illis attexuimus conjecturas nostras, quibus indicare voluimus quid sequi potuerint [Col. 0020C] Romani Patres in correctionibus illis, et cur ex variis lectionibus has potius quam illas approbaverint.

Indicem etiam, eumque brevem rerum tantummodo praecipuarum, et quae fusius explicantur, unicuique tomo dedimus: nam omnia quae quovis modo exponuntur, in indicem referre, fuisset ipsos commentarios iterum exscribere; et praeterea minutiora et breviora plerumque faciunt ad textus verbalem explicationem, quae proinde facilius invenientur invento textu sacro ad quem dicuntur, quam per indicem; quae autem diligentius et fusius tam in glossa quam a Lirano adnotantur, ea duntaxat in indicem conjecimus.




[Col. 0019]
DE CANONICIS ET NON CANONICIS LIBRIS

[Col. 0019D] Quoniam plerique eo quod non multam operam dant sacrae Scripturae, existimant omnes libros qui in Bibliis continentur, pari veneratione esse reverendos atque adorandos, nescientes distinguere inter libros canonicos, et non canonicos, quos Hebraei a canone separant, et Graeci inter apocrypha computant; unde saepe coram doctis ridiculi videntur, et perturbantur, scandalizanturque cum audiunt aliquem non pari cum caeteris omnibus veneratione prosequi aliquid quod in Bibliis legatur: idcirco hic distinximus, et distincte numeravimus primo libros canonicos, et postea non canonicos, inter quos tantum distat quantum inter certum et dubium. Nam canonici sunt confecti Spiritus sancto dictante non [Col. 0020D] canonici autem sive apocryphi, nescitur quo tempore quibusve auctoribus autoribus sint editi; quia tamen valde boni et utiles sunt, nihilque in eis quod canonicis obviet, invenitur, ideo Ecclesia eos legit, et permittit, ut ad devotionem, et ad morum informationem a fidelibus legantur. Eorum tamen auctoritas ad probandum ea quae veniunt in dubium, aut in contentionem, et ad confirmandam ecclesiasticorum dogmatum auctoritatem, non reputatur idonea, ut ait beatus Hieronymus in prologis super Judith et super libris Salomonis. At libri canonici tantae sunt auctoritatis, ut quidquid ibi continetur, verum teneat firmiter et indiscusse: et per consequens illud quod ex hoc concluditur manifeste; nam sicut [Col. 0021A] in philosophia veritas cognoscitur per reductionem ad prima principia per se nota: ita et in Scripturis a sanctis doctoribus traditis veritas cognoscitur, quantum ad ea quae sunt fide tenenda, per reductionem ad Scripturas canonicas, quae sunt habita divina revelatione cui nullo modo potest falsum subesse. Unde de his dicit Augustinus ad Hieronymum: »Ego solis eis scriptoribus qui canonici appellantur, didici hunc timorem honoremque deferre, ut nullum eorum scribendo errasse firmissime teneam; ac si aliquid in eis offendero quod videatur contrarium veritati, nihil aliud existimem quam mendosum esse codicem, vel non esse assecutum interpretem quod dictum est, vel me minime intellexisse, non ambigam. Alios autem ita lego, ut quantalibet sanctitate doctrinave polleant, non ideo verum putem quia ipsi ita senserunt, sed quia mihi per illos auctores canonicos vel probabiles rationes, quod a vero non abhorreat, persuadere potuerunt.«

[Col. 0021B] Sunt igitur libri canonici Veteris Testamenti viginti duo, ad numerum viginti duarum litterarum Hebraeorum, ut scribere Origenem super primum psalmum refert Eusebius libro sexto Ecclesiasticae Historiae, et copiosius distinctiusque dicit beatus Hieronymus in prologo galeato super librum Regum, quod omnes in tres partes ab Hebraeis dividuntur: In Legem, id est quinque libros Moysi; in prophetas octo, et hagiographa novem; ut statim clarius patebit, quamvis nonnulli librum Ruth separent a libro Judicum, et Lamentationes Jeremiae a Jeremia, et inter Hagiographa computent, ut sint viginti quatuor libri [(a) 1Kb] ad numerum viginti quatuor seniorum quos Apocalypsis inducit adorantes Agnum (Apoc. V).

Isti sunt libri qui sunt in canone, ut latius scribit beatus Hieronymus in prologo galeato qui est super libros Regum. Et primo quinque libri Moysi, qui appellantur lex, quorum primus est Genesis, secundus Exodus, tertius Leviticus, quartus Numeri, [Col. 0021C] quintus Deuteronomium. Secundo sequuntur octo libri prophetales, quorum primus est Josue, secundus liber Judicum cum Ruth, tertius Samuel, id est, primus et secundus Regum, quartus Malachim, id est, tertius et quartus Regum; quintus Isaias, sextus Jeremias cum Lamentationibus, septimus Ezechiel, octavus liber duodecim prophetarum: quorum primus est Osee, secundus Joel, tertius Amos, quartus Abdias, quintus Jonas, sextus Michaeas, septimus Nahum, octavus Habacuc, nonus Sophonias, decimus Aggaeus, undecimus Zacharias, duodecimus Malachias. Tertio sequuntur Hagiographa novem, quorum primus est Job, secundus Psalterium, tertius Salomonis Proverbia, quartus ejusdem Ecclesiastes, quintus ejusdem Canticorum, sextus Daniel, septimus Paralipomenon, qui apud Hebraeos est unus liber, non duo; octavus Esdras cum Nehemia (est enim totus unus liber), nonus Esther. Quidquid autem extra hos est (de Veteri Testamento [Col. 0021D] loquor) ut dicit Hieronymus, inter apocrypha est ponendum.

Isti sunt libri qui non sunt in canone, quos tamen Ecclesia ut bonos et utiles libros admittit, non ut canonicos, inter quos sunt aliqui majoris auctoritatis, aliqui minoris. Nam Tobias, Judith, et Machabaeorum libri, Sapientiae quoque liber atque Ecclesiasticus, valde ab omnibus probantur; ita quod Augustinus libro de doctrina Christiana (lib. II, cap. 3) tres superiores numerat inter canonicos, et de Sapientia atque Ecclesiastico dicit, meruisse illos recipi in auctoritatem, et inter propheticos debere numerari. Et de libris Machabaeorum libro decimo octavo (Cap. 31) de Civitate Dei loquens, et de Esdrae [Col. 0022A] libris dicit quod quamvis Hebraei non habeant eos pro canonicis, tamen Ecclesia habet illos pro canonicis propter quorumdam martyrum passiones vehementes atque mirabiles. Minoris autem auctoritatis sunt Baruch, et tertius et quartus Esdrae: nam Augustinus in loco supradicto nullam de his facit mentionem, cum tamen, ut dixi, alios apocryphos canonicis annumerat. Rufinus quoque in expositione Symboli, et Isidorus in libro sexto Etymologiarum, ubi hanc Hieronymi divisionem referunt, horum nihil meminerunt. Et ut numeres eos eo ordine quo sunt in Bibliis, quamvis alio ordine fuerint editi, primo sunt tertius et quartus libri Esdrae, qui dicuntur tertius et quartus; quia ante Hieronymum Graeci et Latini librum Esdrae canonicum secabant in duos libros, sermones Nehemiae, secundum librum appellantes. Isti autem tertius et quartus inter omnes, non canonicos minoris, ut dixi, sunt auctoritatis. Unde Hieronymus in prologo Esdrae eos appellat [Col. 0022B] somnia, et in paucissimis Bibliis manuscriptis inveniuntur, et in multis impressis invenitur solum tertius. Secundus est Tobias, liber valde devotus et utilis. Tertius est Judith, quem dicit Hieronymus in prologo fuisse a Nicaena synodo computatum in numero sanctarum Scripturarum. Quartus liber Sapientiae, quem scripsisse Philonem Alexandrinum Judaeum doctissimum, fere omnes tenent. Quintus est liber Jesu filii Sirach, qui Ecclesiasticus dicitur: Sextus est Baruch, ut dicit Hieronymus in prologo Jeremiae. Septimus est Machabaeorum liber, in primum et secundum divisus.

Neque aliquem moveat quod in Judith et Tobiae prologis dicitur quod apud Hebraeos inter hagiographa leguntur, quia manifestus error est [(b) 1Kb] , et apocrypha, non hagiographa, est legendum: qui error in omnibus quos viderim codicibus invenitur: et inolevit, ut puto, ex pietate et devotione scribentium, qui devotissimas historias horrebant annumerare inter apocrypha. Nam quod hic error multis [Col. 0022C] retro annis codices occupaverit, ostendit magister in historia Judith, ubi dicit: Hic liber apud Chaldaeos inter historias computatur, et apud Hebraeos inter apocrypha, quod dicit Hieronymus in prologo, qui sic incipit: »Viginti et duas litteras.« Si ergo alicubi in prologo super Judith legitur inter hagiographa, vitium scriptoris est, quod in ipso titulo deprehendi potest. Ex quo miror quod dictus magister non adverterit eumdem esse errorem in prologo Tobiae, ubi ipse dicit: »Hanc historiam Hebraei ponunt inter apocrypha.« Hieronymus tamen in prologo suo dicit inter hagiographa: Glossa quoque super dicto prologo Tobiae dicit potius et verius dixisset inter apocrypha: vel large accipit hagiographa, quasi sanctorum scripta, et ita non est de numero illorum novem quae proprie dicuntur hagiographa, quae sunt de catalogo, id est, de numero viginti duorum librorum Biblicorum. Nam cum Hieronymus in prologo Galeato, post enumerationem canonicorum librorum, [Col. 0022D] dicat: »Hic prologus Scripturarum quasi galeatum principium, omnibus libris quos de Hebraeo vertimus in Latinum convenire potest, ut scire valeamus quidquid extra hos est, inter apocrypha esse ponendum. Igitur Sapientia, quae vulgo Salomonis inscribitur, et Jesu filii Sirach liber, et Judith, et Tobias, et Pastor, non sunt in canone:« quomodo credendum est, illum postea in illis prologis scripsisse eos inter hagiographa, et sibi ipsi contradicere? Si quis praeterea liberatiori examine Hieronymi verba in dictis prologis perpenderit, animadvertet illum scripsisse apocrypha, non hagiographa. Dicit enim in prologo Tobiae: »Exigitis ut librum Chaldaeo sermone conscriptum ad Latinum [Col. 0023A] stylum traham, librum utique Tobiae, quem Hebraei de catalogo divinarum Scripturarum secantes, his quae apocrypha memorant, manciparunt.« In Judith autem ait: »Apud Hebraeos liber Judith inter apocrypha legitur, cujus auctoritas ad roboranda illa quae in contentionem veniunt, minus idonea judicatur.« Cum itaque dicat Hebraeos secare Tobiam de catalogo divinarum Scripturarum, et Judith auctoritatem minus idoneam judicari, si inter Hagiographa numeraret, et non inter apocrypha, contraria videretur in eodem loco scripsisse. Sed, ut dixi, scriptores hoc nomen apocrypha horrentes, devotione ac pietate quadam rejecto apocrypha, hagiographa scripserunt.

Rufinus vero ubi supra, enumeratis libris canonicis, in quibus cum Hieronymo concordat, infert: »Haec sunt quae patres intra canonem concluserunt, ex quibus fidei nostrae assertiones constare voluerunt. Sciendum tamen est quod et alii libri sunt [Col. 0023B] qui non canonici, sed ecclesiastici a majoribus appellati sunt, ut Sapientia quae dicitur Salomonis, et alia Sapientia quae dicitur filii Sirach.« Et infra: »ejusdem ordinis est libellus Tobiae, et Judith, et Machabaeorum libri: quae omnia legi quidem in ecclesiis voluerunt, non tamen proferri ad auctoritatem ex his confirmandam. Caeteras vero scripturas apocryphas nominaverunt, quas in ecclesiis legi noluerunt.«

Praeterea est sciendum quod in libro Esther illa duntaxat sunt in canone quae scribuntur usque ad eum locum ubi posuimus: »Finit liber Esther, prout est in Hebraeo, quae postea sequuntur non sunt in canone.« Similiter in Daniele, illa tantum sunt in canone quae sunt usque ad eum locum ubi posuimus: »Finit Daniel propheta: quae post ea sequuntur non sunt in canone.«

Quamvis autem David, id est, Psalterium apud Hebraeos non ponatur inter prophetas, sed inter hagiographa, tamen ere omnes Latini eum non [Col. 0023C] solum prophetam sed summum prophetarum, vel secundum vocant. Danielem quoque inter prophetas numerant.

Aliter quoque aliqui Latini diviserunt Vetus et Novum Testamentum, scilicet in libros legales, historiales, sapientiales et prophetales. Legales appellant quinque [Col. 0024A] libros Moysi in Veteri Testamento: quibus in Novo faciunt respondere quatuor Evangelia. Historiales, Josue, Judicum, libros Regum, Paralipomenon, Esdra, Esther et Job: quibus in Novo correspondent Acta apostolorum. Sapientiales tres libros Salomonis, scilicet: Proverbia, Ecclesiasten, et Canticum canticorum: quibus in Novo correspondent Epistolae Pauli, et quae canonicae dicuntur. Prophetales faciunt David, id est, Psalterium, Isaiam, Jeremiam, Ezechielem, et duodecim prophetas et Danielem: quibus in Novo respondet liber Apocalypsis.

Novi autem Testamenti omnes qui in Bibliis ponuntur libri, sunt in canone, testibus Hieronymo, Augustino et Isidoro, in locis supradictis. Hi sunt quatuor sacrosancta Evangelia, scilicet, Matthaeus, Marcus, Lucas, Joannes; Pauli apostoli Epistolae quatuordecim: quarum una est ad Romanos, ad Corinthios duae, ad Galatas una, ad Ephesios una, ad Philippenses una, ad Thessalonicenses duae, ad Colossenses una, ad Timotheum duae, ad Titum una, [Col. 0024B] ad Philemonem una, ad Hebraeos una. Item Acta apostolorum. Item Epistolae septem, quae canonicae appellantur, quarum una est Jacobi, duae Petri apostolorum principis, Joannis apostoli et evangelistae tres. Judae, qui alias Taddaeus dicitur, una; demum liber Apocalypsis. Hi omnes libri pro canonicis habentur, quamvis ante Hieronymum a multis de Epistola ad Hebraeos dubitaretur, quam dubitationem ipse multis rationibus sustulit. Itidem de Epistola Judae, ac de secunda et tertia Joannis, in Ecclesia primitiva a multis, an deberent in canonem recipi, valde dubitatum est: de quarum prima sic dicit Hieronymus in libro de Viris illustribus: »Judas frater Jacobi parvam quidem quae de septem canonicis est, Epistolam reliquit: et quia de libro Enoch, qui apocryphus est, in ea assumit testimonium, a plerisque rejicitur, tamen auctoritatem vetustate jam et usu meruit, et inter sanctas Scripturas computatur.« De aliis autem duabus quae incipiunt, [Col. 0024C] Senior, dicit Hieronymus in dicto libro in capitulis, Joannes et Papias, quod asserebantur esse Joannis presbyteri discipuli Joannis evangelistae, qui dicebatur senior Joannes, sed tamen omium approbatione jam sunt receptae, et citra cujusquam refragationem pro canonicis habentur.




[Col. 0023]
TRANSLATORES BIBLIORUM.

[Col. 0023C] Notandum quod translatores et interpretes Bibliorum multi fuerunt. Quia, sicut dicit magister in historiis, ante incarnationem Domini annis trecentis quadraginta uno, temporibus Ptolemaei Philadelphi regis Aegypti, LXX Interpretes floruerunt, qui Legem et Prophetas hoc modo transtulerunt. [Col. 0023D] Ptolemaeus studiosus, et librorum cupidus, percipiens apud Judaeos legem esse ore Dei editam, et digito illius scriptam, missis epistolis et muneribus, rogavit Eleazarum pontificem Judaeorum ut sibi viros seniores, Hebraicae et Graecae linguae peritos, qui interpretari et transferre valerent, dirigeret. Etenim sui desiderii erat eam in Graeco translatam habere, et archivis regalibus interserere. Eleazarus autem, annuens ejus petitioni, de unaquaque tribu sex legis peritos destinavit. Hi sunt septuaginta duo interpretes, qui licet septuaginta duo fuere, more sacrae Scripturae tamen communiter dicuntur Septuaginta, quia et si duo supersunt, hoc est modicum respectu Septuaginta. Hi ergo venientes ad regem, Pentateuchum et Prophetas transferentes, coram rege disputaverunt de uno Deo colendo, et quod nulla creatura esset Deus: inde est, quod ubicunque occurrebat eis in transferendo de Trinitate, vel sub silentio praeteribant, vel sub aenigmate transtulerunt, ne tres [Col. 0024C] deos colendos tradidisse viderentur, similiter de incarnatione Verbi facientes. Unde translatio Septuaginta duorum quandoque est superflua, quandoque diminuta. Post incarnationem autem Domini et passionem annis centum viginti quatuor, Aquila quidam Judaeus ad fidem conversus, sed postea in haeresim [Col. 0024D] lapsus, primus interpres fecit aliam translationem de Hebraico in Graecum, tempore Adriani imperatoris. Deinde post annos quinquaginta quatuor Theodotion fecit tertiam translationem, sub Commodo. Deinde post annos triginta Symmachus interpres claruit sub Severo. Deinde post annos octo inventa est quaedam translatio Hierosolymis, cujus auctor ignoratur, quae dicta est quinta editio. Deinde post annos viginti octo tempore Alexandri, supervenit Origenes qui videns istas translationes imperfectas, incoepit corrigere translationem LXXII Interpretum per posteriores jam dictas translationes, vel, secundum aliquos, solam translationem Theodotionis immiscuit, scilicet supplens diminuta, et resecans superflua. Ubicunque igitur ad translationem LXXII Interpretum aliquid addidit ex translationibus sequentibus, ibi ponebat astericum, id est stellam, vel formam astri: per quod innuit, quod per additionem illam elucescebant, quae prius deerant: [Col. 0025A] , asteriscus, et est diminutivum quasi stellula. Ubi vero erat superfluum, ponebat obelum: enim Graece, dicitur sagitta Latine, vel veru; signans per hoc quod littera ibi superflua erat. Deinde ipse Origenes, ut dicit Hieronymus, sextam et septimam translationem miro labore reperit. Quae translationes, scilicet quinta, sexta et septima, licet, ut idem ait Hieronymus, quibus censeantur auctoribus, ignoretur: tamen ita probabilem sui diversitatem tenent, ut auctoritatem sine nominibus tenuerint. Deinde quidam volentes habere omnes istas translationes simul, scribebant libros, sic eos ordinantes quod in medio cujuslibet folii ponebant sex columnas a summo deorsum descendentes, ponentes in prima verba translationis primae, in secunda secundae, et sic de aliis: et isti libri dicti sunt , ab Graece, quod est sex Latine, quasi sexcupla. Vel dicitur , quasi liber habens sex translationes rectas vel rectificatas. Et his temporibus multi utriusque linguae scioli fecerunt [Col. 0025B] alias translationes de praedictis Graecis translationibus in Latinum. Novissime superveniens beatus [Col. 0026A] Hieronymus peritus in tribus linguis, Hebraica, Graeca et Latina, primo correxit translationem LXXII Interpretum in Latino cum asteriscis et obelis; postea vero transtulit immediate Biblia de Hebraeo in Latinum sine asteriscis et obelis; et hac translatione nunc ubique utitur tota Romana Ecclesia, licet non in omnibus libris. Et ipsius translatio merito caeteris antefertur, quia est verborum tenacior et perspicuitate sententiae clarior. Et translatio prima, scilicet LXXII Interpretum facta est in Alexandria civitate, quae metropolis est Aegypti. Aliae autem translationes in diversis partibus mundi, ubi tunc magistri polluerunt.

Nota quod ubicunque in libris Veteris Testamenti mendum reperitur, recurrendum est ad volumina Hebraeorum, quia Vetus Testamentum primo in lingua Hebraea scriptum est: si vero in libris Novi Testamenti, revertendum est ad volumina Graecorum, quia Novum Testamentum primo in lingua Graeca scriptum est, praeter Evangelium Matthaei et Epistolam [Col. 0026B] Pauli ad Hebraeos.




[Col. 0025]
IN NOMINE SANCTAE TRINITATIS, INCIPIT PROLOGUS Venerabilis Patris, fratris Nicolai de Lira ordinis seraphici sancti Francisci, de commendatione sacrae Scripturae in generali.

[Col. 0025B] »Haec omnia liber vitae,« etc. (Eccli. XXIII). Secundum quod dicit beatus Greg. Homil. 35 Evangeliorum: »Temporalis vita, aeternae vitae comparata, [Col. 0025C] mors est potius dicenda quam vita.« Scientiae vero a philosophis traditae ordinantur ad finem consequendum in praesenti vita, quia scientiae practicae ab eis traditae ordinantur ad felicitatem politicam, loquendo de politica praesentis vitae. Similiter scientiae speculativae ordinantur ad felicitatem contemplativam, loquendo de contemplatione quae potest haberi in vita praesenti, et per viam naturae, quae dependet ex phantasmate. Unde dicitur tertio de anima, quod »intelligentibus nobis necesse est phantasmata simul speculari.« Et de tali speculatione dicitur ibidem, quod »intelligere corrumpitur in nobis, quodam interius corrupto.« Sacra autem Scriptura ordinatur ad felicitatem vitae futurae, quam philosophi nesciverunt, secundum quod dicit beatus Hieronymus in epistola ad Paulinum de omnibus sacrae Scripturae libris: »Hoc doctus Plato nescivit, hoc Demosthenes eloquens ignoravit.« Ex quibus concluditur quod libri a philosophis descripti continentes [Col. 0025D] scientias ordinatas ad finem in hac temporali vita tantummodo naturaliter consequendum, si comparentur ad libros sacrae Scripturae, quae ordinantur ad finem aeternae vitae, magis sunt dicendi libri mortis quam vitae. Sed liber continens sacram Scripturam (quae licet in multis libris partialibus dividatur, sub uno tamen libro continetur) qui nomine generali Biblia dicitur, liber vitae proprie nominatur, secundum quod dicitur in verbo praeassumpto: Haec omnia, etc.

In quo sacra Scriptura quadrupliciter describitur secundum quatuor excellentias, quibus omnem scripturam aliam excellit. Primo enim describitur, ut singularis eminentiae, quod notat pronomen singulare, cum dicitur, haec. Secundo describitur ut generalis continentiae, quod ostendit signum universale, cum dicitur, omnia. Tertio, ut specularis intelligentiae, quod denotat conditio libri, cum dicitur, liber. Quarto ut salutaris efficaciae, quod ostendit consecutio finis intenti, cum dicitur, vitae. Circa primum [Col. 0026B] sciendum quod una scientia eminentior est, altera seu honorabilior duplici de causa, ut habetur primo de anima. Una est, quia est de nobiliori subjecto: [Col. 0026C] alia, quia procedit certiori modo. Et propter utramque sacra Scriptura, quae proprie theologia dicitur, cum ipsa sola sit textus hujus scientiae, omnes scientias antecellit. Primo, quia habet Deum pro subjecto, qui est in summo totius nobilitatis: propter quod nominatur theologia, quasi sermo de Deo, secundo quia procedit modo certiori; aliae enim scientiae humanitus repertae procedunt per investigationem rationis humanae. In quo quidem processis licet non sit error quantum ad cognitionem primorum principiorum, quae sunt per se nota (secundum quod dicitur secundo Metaphys.: »In foribus quis delinquet«), tamen in deductione conclusionum ex principiis potest esse error, maxime quantum ad conclusiones a primis principiis longinquas. Unde et in tali processu omnes philosophi, innitentes tantum humanae investigationi, inveniuntur errasse, et ideo de singulari eminentia hujus scientiae dicitur Deuteronomii quarto: »Haec est sapientia vestra, et intellectus [Col. 0026D] coram populis.« Sapientia enim dicitur proprie illa scientia quae considerat altissimas causas, ut habetur primo Metaphys. Sacra vero Scriptura habet Deum pro subjecto, ut dictum est, qui est prima causa simpliciter omnium et ideo proprie dicitur Sapientia. Sed convenienter additur, vestra, ad distinguendum sapientiam sanctorum, seu catholicorum, quae est ipsa sacra Scriptura, a sapientia philosophorum, et hoc potissime in duobus, videlicet in proprietatibus de Deo cognitis, et in fine cognitionis. Licet enim philosophi habuerint cognitionem de Deo, hoc tamen solum fuit quantum ad proprietates quae de ipso possunt concludi per investigationem rationis procedentem ex creaturis, sicut Philosophus duo decimo Metaphys. probat ejus unitatem, et octavo Physicorum virtutis infinitatem, et sic de similibus. Sed prophetae et apostoli sancti, qui hanc Scripturam nobis tradiderunt per revelationem Spiritus sancti, habuerunt cognitionem de proprietatibus divinis transcendentibus investigationem rationis, [Col. 0027A] ut de pluralitate personarum, earum distinctione in unitate essentiae, et consimilibus. Item philosophi cognitionem de Deo habitam non ordinaverunt ad alium finem, sed ipsam quaesierunt propter ipsum speculari tantum, in quantum est perfectio ipsius cognoscentis. Cognitio autem Dei, quae in sacra Scriptura traditur, ad hoc principaliter quaeritur, ut per ipsam ipse speculans seu contemplans feratur in amorem ipsius objecti cogniti, scilicet Dei, ipsum super se, et super omnia diligendo. Et propter hoc Salvator Matthaei vigesimo secundo dicit quod in »duobus praeceptis charitatis tota lex pendet et prophetae:« et Apostolus primae ad Timotheum I: »Finis praecepti est charitas de corde puro, et conscientia bona, ac fide non ficta.« Et quia philosophi suo sensui innitentes, hunc finem non attenderunt, ideo erraverunt; propter quod eorum sapientia, insipientia nominatur, ad Romanos I: [Col. 0027B] »Qui cum Deum cognovissent, non sicut Deum glorificaverunt, aut gratias egerunt; sed evanuerunt in cogitationibus suis, et obscuratum est insipiens cor eorum: dicentes enim se esse sapientes, stulti facti sunt.« Sed quoniam sacra Scriptura non solum excellit alias inquantum est de subjecto nobiliori, sed etiam inquantum procedit modo certiori, videlicet per divinam revelationem, cui non potest subesse falsum: ideo subditur in auctoritate praemissa: »Et intellectus coram populis.« Intellectus enim proprie dicitur habitus principiorum, circa quae non est error, ut jam dictum est: propter quod illud quod concluditur directe ex illis, judicatur simpliciter esse verum; et quod invenitur eis repugnans, judicatur simpliciter esse falsum. Ita similiter quidquid ex sacra Scriptura manifeste concluditur, verum judicatur.; quod autem ei repugnat, falsum simpliciter reputatur: et ideo sacra Scriptura non solum vocatur sapientia, sed etiam cum hoc intellectus; [Col. 0027C] unde dicitur Ecclesiastici decimo quinto: »Implebit eum spiritu sapientiae, et intellectus.« Et Colossensium primo: »Impleamini agnitione voluntatis ejus in omni sapientia, et intellectu,« etc. Et sic patet primum.

Circa secundum considerandum quod sub consideratione alicujus scientiae non solum cadit subjectum, sed etiam ea quae habent attributionem ad ipsum, ut habetur quarto Metaphys. Sicut sub consideratione medici non solum cadit sanitas, vel corpus sanabile, sed etiam urina, inquantum est indicativa sanitatis, et potio, inquantum est factiva ejus, et dieta, inquantum est ipsius conservativa, et sic de aliis. Omnia autem creata habent attributionem ad ipsum Deum, qui est hujus scientiae subjectum, propter quod ista scientia est quodammodo considerativa omnium. In quo apparet ejus continentia generalis, quae notatur in verbo primitus praeassumpto, [Col. 0027D] cum dicitur, omnia; de quo potest exponi quod dicitur Sapientiae primo: »Hoc quod continet omnia scientiam habet vocis;« ut sit sensus: Hoc, scilicet volumen sacrae Scripturae (quae licet dividantur in plures libros partiales, tamen rediguntur in unum volumen quod Biblia appellatur) continet omnia, quia haec scientia est quodammodo omnium considerativa. »Scientiam habet vocis:« de proprietate vocis est, quod sit verbi significativa, et proprium est sacrae Scripturae quod sit divini Verbi expressiva, secundum quod manifeste habetur Joannis primo: »In principio erat Verbum,« etc. Et quia per Verbum omnia facta sunt, ut ibidem subditur, ideo omnia sub consideratione hujus scientiae continentur: non tamen sub propriis rationibus singulorum, quia hoc pertinet ad scientias particulares et humanitus inventas, sed inquantum ex omnibus creatis manu ducimur in cognitionem et dilectionem Dei per veram fidem charitate formatam, ad quam consideratio hujus scientiae ordinatur, ut praedictum est. Et hoc est quod dicit Augustinus decimo quarto de Trinitate, cap. primo: »Non [Col. 0028A] utique quidquid sciri potest ab homine in rebus humanis, ubi plurimum supervacuae vanitatis et noxiae curiositatis est, huic scientiae tribuens, sed illud tantummodo quo fides saluberrima, quae ad veram beatitudinem ducit, gignitur, nutritur, defenditur, et roboratur.« Unde et Joannis decimo sexto Salvator loquens de Spiritu sancto, cujus revelatione tradita est haec Scriptura dicit: »Docebit vos omnem veritatem;« Glossa: »necessariam ad salutem.« Et sic patet secundum.

Circa tertium, quod est intelligentia specularis, quod notatur cum dicitur, liber, considerandum quod liber habet similitudinem speculi. Quia sicut in speculo apparent formae sensibiles, sic in libro relucent intelligibiles veritates. Unde et divina praescientia, in qua relucent omnes veritates, liber vocatur: in quo libro leguntur sancti apostoli et prophetae qui hanc scientiam tradiderunt. Et hoc est quod dicit [Col. 0028B] glossa super illud Isaiae trigesimo octavo: »dispone domui tuae,« etc. Glossa: »Prophetae in ipso libro praescientiae Dei in quo omnia scripta sunt legere possunt.« Quod tamen non est sic intelligendum quod prophetae viderint ipsam Dei essentiam, quae idem est cum ejus praescientia, quia prophetica cognitio cum habeat aenigma, evacuatur in tali visione, secundum quod dicit Apostolus, I Corinthiorum decimo tertio. Sed pro tanto dicuntur prophetae in libro praescientiae Dei legisse, quia per species divinitus impressas mentibus prophetarum, et per lumen propheticum eis proportionatum, videbant suo modo veritatem a Dei scientia ad eos derivatam per revelationem. Sicut intellectus possibilis, virtute luminis intellectus agentis, inspicit in speciebus a phantasmatibus receptis sibi proportionabiles veritates. Nos autem, qui talem cognitionem non habemus, qui lumine prophetico illustrati non [Col. 0028C] sumus, non possumus legere in dicto libro, sed in libro Scripturae sacrae nobis tradito a prophetis.

Habet tamen iste liber hoc speciale quod una littera continet plures sensus. Cujus ratio est quia principalis hujus libri auctor est ipse Deus: in cujus potestate est non solum uti vocibus ad aliquid significandum (quod etiam homines facere possunt et faciunt), sed etiam rebus significatis per voces utitur ad significandum alias res: et ideo commune est omnibus libris, quod voces aliquid significent, sed speciale et huic libro quod res significatae per voces aliud significent. Secundum igitur primam significationem, quae est per voces, accipitur sensus litteralis seu historicus: secundum vero aliam significationem, quae est per ipsas res, accipitur sensus mysticus, seu spiritualis, qui est triplex in generali; quia si res significatae per voces referantur ad significandum ea quae sunt in nova lege credenda, sic accipitur sensus allegoricus; si autem referantur ad [Col. 0028D] significandum ea quae per nos sunt agenda, sic est sensus moralis vel tropologicus; si autem referantur ad significandum ea quae sunt speranda in beatitudine futura, sic est sensus anagogicus. Et dicitur ab quod est sursum tollo. Unde versus:

Littera gesta docet, quid credas allegoria,
Moralis quid agas, quo tendas anagogia.

Et istorum quatuor sensuum potest poni exemplum in hac dictione Jerusalem, quae secundum sensum litteralem significat quamdam civitatem, quae fuit quondam metropolis in regno Judaeae, quae primo fuit fundata a Melchisedech, postea per Salomonem dilata et fortificata. Secundum sensum vero moralem significat animam fidelem, secundum quem sensum dicitur Isaiae quinquagesimo secundo: »Consurge, sede, Jerusalem,« etc. Secundum sensum vero allegoricum significat Ecclesiam militantem, secundum quem dicitur Apocalypsis vigesimo primo: »Vidi civitatem sanctam Jerusalem novam descendentem de coelo, a Deo paratam, sicut sponsam ornatam viro suo.« Secundum Vero sensum [Col. 0029A] anagogicum significat Ecclesiam triumphantem, secundum quod dicitur Galatarum quarto: »Illa quae sursum est Jerusalem, est libera, quae est mater nostra,« Et sicut positum est exemplum in una dictione, ita posset poni in una oratione: et sicut in una, ita et in aliis. Igitur de isto libro sub una littera continente plures sensus, dicitur Ezechielis secundo: »Ecce manus missa ad me, in qua erat involutus liber, et expandit illum coram me, qui erat scriptus intus et foris.« Et Apocalypsis »quinto: Vidi in dextera sedentis super thronum librum scriptum intus et foris.« Scriptura exterior est sensus litteralis, qui est patentior, quia per voces immediate significatur: scriptura autem interior est sensus mysticus, vel spiritualis, qui est latentior, quia per res significatas vocibus designatur, ut praedictum est. Et sic patet tertium.

Circa quartum, in quo notatur efficacia salutaris, cum dicitur, vitae, considerandum quod, sicut dictum [Col. 0029B] est a principio, nulla alia scriptura, nisi ista, ducit immediate ad vitam beatam quae sola est vita simpliciter, quia mortem nescit. Ideo Salvator, Joannis quinto, loquens de efficacia hujus sacrae Scripturae, dicebat Judaeis in lege peritis: »Scrutamini [Col. 0030A] Scripturas, in quibus putatis vos vitam aeternam habere.« Circa quod sciendum quod hoc verbum, putatis, quod importat falsi opinionem, vel saltem veri dubitationem, non refertur ad ipsam sacram Scripturam, quae nullum falsum continet, ut patet ex supradictis; nec est etiam dubium, quin ad vitam perducat beatam, cum sit quoddam instrumentum perveniendi ad aeternam felicitatem, ut patet ex verbis beati Augustini superius inductis: sed refertur ad legisperitos Scripturam sacram male exponentes, et male viventes, propter quae merito privandi erant a consecutione beatitudinis aeternae, quae est finis hujus scientiae, quam sine dubio consequuntur eam sane intelligentes, et secundum sanum ipsius intellectum pie viventes, secundum quod dicitur Ecclesiastici vigesimo quarto: »Qui elucidant me, vitam aeternam habebunt.« Elucidatur autem sacra Scriptura in vera ipsius expositione, et in sancta operatione; quia haec Scriptura, tanquam omnibus [Col. 0030B] eminentior, continet perfectiones scientiae practicae et speculativae; et sic per veri cognitionem et boni operationem perducit ad vitam beatam, quam nobis concedat qui sine fine vivit et regnat.




[Col. 0029]
PROLOGUS SECUNDUS. DE INTENTIONE AUCTORIS ET MODO PROCEDENDI.

[Col. 0029B] »Vidi in dextera sedentis super thronum librum scriptum intus et foris.« (Apoc. V.) Sicut dictum est in prologo praecedenti, liber iste est sacra Scriptura, qui dicitur scriptus exterius, quantum ad sensum litteralem, et interius, quantum ad sensum mysticum et spiritualem. Qui licet trifariam dividatur [Col. 0029C] in generali, ut praedictum est; et licet sub quolibet membro possit fieri expositionum mysticarum multiplicatio in speciali; omnes tamen praesupponunt sensum litteralem tanquam fundamentum. Unde sicut aedificium declinans a fundamento, disponitur ad ruinam: ita expositio mystica discrepans a sensu litterali, reputanda est indecens et inepta, vel saltem minus decens caeteris paribus, et minus apta, et ideo volentibus proficere in studio sacrae Scripturae necessarium est incipere ab intellectu sensus litteralis: maxime cum ex solo sensu litterali, et non ex mystico, possit argumentum fieri ad probationem vel declarationem alicujus dubii, secundum quod dicit Augustinus in epistola contra Vincentium Donatistam.

Ulterius considerandum quod sensus litteralis, a quo est incipiendum, ut dictum est, videtur multum obfuscatus diebus modernis: partim scriptorum vitio, [Col. 0029D] qui propter similitudinem litterarum in multis locis aliter scripserunt quam habeat veritas textus; partim imperitia aliquorum correctorum, qui in pluribus locis fecerunt puncta ubi non debent fieri; et versus incoeperunt, vel terminaverunt, ubi non debent incipi et terminari: et per hoc sententia litterae variatur, ut patebit in suis locis infra prosequendo, Domino concedente; partim ex modo translationis nostrae, quae multis locis aliter habet quam libri Hebraici secundum quod declarat Hieronymus in libro: de Hebraicis, quaestionibus, et in pluribus aliis locis: et alii expositores sacrae Scripturae legendo vel scribendo idem dicunt; et tamen secundum Hieronymum in secundo prologo super Genesim, et in pluribus aliis locis, pro veritate litterae habenda in scriptura Veteris Testamenti recurrendum est ad codices Hebraeorum. In hoc tamen valde cavendum est, quantum ad locos Scripturae Veteris Testamenti, qui de deitate Christi ac de consequentibus ad hoc loquuntur: quorum aliquos Judaei [Col. 0030B] corruperunt ad defensionem sui erroris, ut partim declaravi in quadam quaestione de divinitate Christi, et declarabo plenius quando loci tales occurrent, Domino concedente. In illis autem in quibus non est verisimile quod aliquid immutaverint, [Col. 0030C] cum nec causam hoc faciendi habuerint, nullum videtur periculum, sed magis securum, secundum dictum beati Hieronymi, in dubiis recurrere ad textum Hebraicum, tanquam ad originale, pro veritate textus declaranda.

Sciendum etiam quod sensus litteralis est multum obumbratus, propter modum exponendi communiter traditum ab aliis: qui, licet multa bona dixerint, tamen parum tetigerunt litteralem sensum, et sensus mysticos in tantum multiplicaverunt, quod sensus litteralis inter tot expositiones mysticas interceptus, partim suffocatur. Item textum in tot particulas diviserunt, et tot concordantias ad suum propositum induxerunt, quod intellectum et memoriam in parte confundunt, ab intellectu litteralis sensus animum distrahentes. Haec igitur et similia vitare proponens cum Dei adjutorio intendo circa litteralem sensum insistere: et paucas valde, et breves expositiones mysticas aliquando interponere, [Col. 0030D] licet raro. Similiter intendo non solum dicta doctorum catholicorum, sed etiam Hebraicorum, maxime Rabbi Salomonis, qui inter doctores Hebraeos locutus est rationabilius declarationem sensus litteralis inducere. Aliqua etiam dicta Hebraeorum valde absurda aliquando, licet valde raro, interponam, non ad tenendum ea, vel sequendum; sed ut per haec appareat quanta caecitas contigerit in Israel, secundum dictum Pauli apostoli ad Romanos undecimo: propter quod etiam dictis Hebraeorum non est inhaerendum, nisi quantum rationi consonant et litterae veritati. Item omissis prologis, a principio Genesis incipiam: tum quia residuum vitae meae non credo ad expositionem totius sacrae Scripturae sufficere, et ideo nolui in exponendis dictis beati Hieronymi, vel alterius cujuscunque doctoris immorari; tum quia dicti prologi parum faciunt ad intellectum librorum sequentium, ut mihi videtur. Aliquorum tamen librorum prologos exposui, super quos scripsi, antequam [Col. 0031A] a libro Genesis inchoarem. Postremo, quia non sum ita peritus in lingua Hebraica vel Latina, quin in multis possim deficere, ideo protestor quod nihil intendo dicere assertive, seu determinative, nisi quantum ad ea quae manifeste determinata sunt per sacram Scripturam vel Ecclesiae auctoritatem: caetera vero omnia accipiantur tanquam scholastice et per modum exercitii dicta. Quapropter omnia dicta et dicenda suppono correctioni sanctae matris Ecclesiae, ac cujuslibet sapientis, pium lectorem, et charitativum flagitans correctorem. Verumtamen antequam descendam ad expositionem litterae, praemitto septem regulas exponendi sacram Scripturam, quas tangit Isidorus primo libro de summo bono, capite vigesimo. Et vocantur istae regulae ab aliquibus, claves, quia per eas intellectus Scripturae aperitur in multis.

Prima est de Domino Jesu Christo et ejus corpore [Col. 0031B] mystico, quod est Ecclesia: quia propter connexionem capitis ad corpus sacra Scriptura sub uno contextu, quasi sub eadem persona, aliquando loquitur de utroque; et de uno transiens ad aliud; verbi gratia, Isa. LXI: »Induit me vestimentis salutis, et indumento justitiae circumdedit me, quasi sponsum decoratum corona, et quasi sponsam ornatam monilibus suis.« Quod enim dicitur hic: »quasi sponsum,« etc., intelligitur de Christo, et quod subditur, »quasi sponsam,« etc., intelligitur de ipsa Ecclesia. Similiter Cant. 1: »Osculetur me osculo oris sui, quia meliora sunt ubera tua vino.« Cum enim dicitur, »osculetur me,« etc., verbum sponsae est frui sponso desiderantis, et quod subditur, »quia meliora sunt ubera,« etc., verbum est sponsi sponsam commendantis. Unde talibus sic connexis ratione praedicta debet lector prudens attendere quid conveniat capiti et quid corpori.

[Col. 0031C] Secunda regula est de corpore Domini vero et simulato. Ecclesia enim, quae est corpus Domini mysticum, ut praedictum est, est quasi sagena nondum tracta ad littus: et ideo habet malos permixtos cum bonis usque ad judicium, in quo separabuntur hi ab illis; et ideo in sacra Scriptura aliquando mali commendantur cum bonis quibus sunt permixti: sicut Osee undecimo: »Puer Israel, et dilexi eum.« Et e converso aliquando boni vituperantur cum malis, sicut Isaiae I: »Cognovit bos possessorem suum, et asinus praesepe domini sui: Israel autem me non cognovit: et populus meus non intellexit.« Aliquando etiam in eodem textu exprimitur quid ad bonos pertineat, et quid ad malos, sicut Canticorum I dicitur: »Nigra sum, sed formosa, filia Jerusalem, sicut tabernacula Cedar, sicut pelles Salomonis.« Verba sunt sponsae, quae ratione malorum [Col. 0031D] in Ecclesia contentorum dicit: »Nigra sum;« sed ratione bonorum subdit: »sed formosa.« At quod subditur (quasi cum exemplo) sicut tabernacula Cedar,« ad malos refertur: Cedar enim fuit filius Ismaelis, ut habetur Gen. XXV, a quo descenderunt Saraceni. Quod autem subditur, »sicut pelles Salomonis,« refertur ad nos. Per Salomonem enim hic intelligitur ipse Deus, secundum expositores catholicos et Hebraeos; et ideo pelles ejus dicuntur, quibus operiebatur tabernaculum, in quo boni colebant Deum.

Tertia regula est de spiritu et littera, secundum quod accipitur sub eadem littera sensus historicus et mysticus: quia veritas historiae est tenenda, et tamen ad spiritualem intellectum est referenda; hoc modo exponitur ista regula communiter. Potest etiam aliter exponi, ut referatur ad sensum litteralem tantum sicut et aliae. Circa quod considerandum quod eadem littera aliquando habet duplicem sensum litteralem; verbi gratia, primi Paral. XVII dicit Dominus de Salomone: »Ego ero illi in patrem, et ipse erit [Col. 0032A] mihi in filium.« Et intelligitur de Salomone ad litteram, inquantum fuit Filius Dei per adoptionem in juventute: propter quod Nathan propheta vocavit eum amabilem Domino, ut habetur secundi Regum XII Praedicta etiam auctoritas, »Ego ero illi in patrem,« etc., inducitur ab Apostolo ad Hebr. primo, tanquam dicta de Christo ad litteram: quod patet ex hoc quia Apostolus inducit eam ad probandum quod Christus fuit major angelis; talis autem probatio non potest fieri per sensum mysticum, ut dicit Augustinus contra Vincentium Donatistam, ut supra allegatum est. Praedicta enim auctoritas impleta fuit ad litteram in Salomone, minus tamen perfecte, quia fuit Dei filius per gratiam solum, in Christo autem perfectius, qui est Dei Filius per naturam. Licet autem utraque expositio sit litteralis simpliciter secunda tamen, quae est de Christo, spiritualis et mystica est [Col. 0032B] secundum quid, inquantum Salomon fuit figura Christi.

Quarta regula est de specie et genere, sive de parte ac toto, cum de uno transit ad aliud, et e converso, sicut Isa. XIII. Primo loquitur contra Babylonem specialiter, cum dicitur: »Onus Babylonis,« etc., et transit ad intelligendum verbum de toto mundo generaliter, per hoc quod subditur: »A summitate coeli Dominus, et vasa furoris ejus, ut disperdat omnem terram.« Postea revertitur ad loquendum contra Babylonem specialiter, cum dicitur: »Ecce ego suscitabo super vos Medos, qui argentum non quaerant,« etc., quia Darius Medus cum Cyro nepote suo cepit Babyloniam, et interfecit Balthasar regem Babylonis, ut habetur Danielis quinto.

Quinta regula est de temporibus; quae contingit quadrupliciter. Uno modo per synecdochen, quando [Col. 0032C] ponitur pars temporis pro toto, sicut in Evangelio dicitur, Christum tribus diebus jacuisse in sepulcro: et tamen prima dies et tertia non fuerunt integrae. Alio modo propter minutias temporis, quae aliquando in Scriptura computantur, et aliquando omittuntur: Et secundum hoc Scriptura sacra loquens de aliquo numero annorum in pluribus locis, aliquando in uno loco ponit plures annos, minutias praedictas computando; in alio vero loco ponit pauciores, dictas minutias omittendo. Tertio modo contingit in eo quod computatio annorum incipit in uno loco a priori termino, in alio a posteriori, sicut Gen. XV dictum fuit Abrahae: »Semen tuum futurum est peregrinum quadringentis annis.« Et Exod. XII de ista peregrinatione dicitur quod mansio filiorum Israel in terra Aegypti fuit quadringentorum triginta annorum, quia computatio hujus majoris numeri incipit a tempore, quo dictum fuit Abrahae, Gen XII: »Egredere de terra tua,« etc. Computatio autem minoris numeri incipit a nativitate Isaac, quae fuit triginta annis post egressum Abrahae de Aram, ut plenius videbitur infra Exod. [Col. 0032D] XII. Quarto modo contingit, eo quod Scriptura sacra loquitur de futuro per modum praeteriti, sicut Isa. IX: »Parvulus natus est nobis,« etc., et hoc est ad denotandum certitudinem prophetiae, cujus eventus de futuro est ita certus, sicut si jam praeteriisset. Et hoc est propter certitudinem divinae praescientiae, ex qua fit revelatio ipsi prophetae. Advertendum tamen quod talis modus loquendi non habet locum, nisi prophetiae praedestinationis, quae est quando aliquod futurum contingens revelatur prophetae, eo modo quo est in praescientia Dei, quae infallibiliter futura intuetur sicut praesentia et praeterita: in prophetia vero comminationis non habet locum, quae est quando aliqua poena revelatur prophetae infligenda populo, vel alicui personae, non secundum quod est in Dei praescientia, sed secundum ordinem causarum secundarum, ut pote secundum demerita hominum, sicut est illa prophetia Jon. III: »Adhuc quadraginta dies et Ninive subvertetur;« [Col. 0033A] hanc enim subversionem meruerunt peccata illius civitatis. Verumtamen quia talis causa mutabilis est, ideo effectus aliquando non sequitur: sicut in proposito, quia Ninivitae egerunt poenitentiam, et sic Dominus non inflixit poenam comminatam.

Sexta regula est de recapitulatione et anticipatione. In sacra enim Scriptura non semper eodem ordine gesta et facta scribuntur quo fiunt: et ideo quando praeponuntur posteriora, dicitur anticipatio: quando autem fit e converso, dicitur recapitulatio, sicut Gen. X de filiis Noe dicitur: »Ab his divisae sunt insulae gentium in regionibus suis, unusquisque secundum linguam suam,« etc. Et infra eodem capite: »Hi sunt filii Cham in cognationibus et linguis et generationibus,« etc. Et postea capite XI dicitur: »Erat autem terra labii unius, et sermonum eorumdem.« Ex quo patet quod illud quod praedicitur de divisione linguarum, dicitur per anticipationem. Similiter Gen. II, postquam Moyses cap. I descripserat creationem coeli et terrae, et distinctionem, [Col. 0033B] et ornatum partium mundi, dicitur: [Col. 0034A] »Istae sunt generationes coeli et terrae in die quo creati sunt.« Ex quo patet quod hoc dicitur per recapitulationem.

Septima regula est de diabolo et ejus corpore. Secundum enim quod dicit beatus Gregorius hom. 10, certe iniquorum omnium diabolus caput est, et hujus capitis membra sunt omnes iniqui. Et ideo propter connexionem capitis ad membra, Scriptura loquens de uno, in eodem contextu transit ad loquendum de alio. Sicut Isa. cap. XIV loquens de rege Babylonis, qui erat diaboli membrum, transit ad loquendum de principe daemonum, cum subditur ibidem: »Quomodo cecidisti de coelo, Lucifer, qui mane oriebaris?« Et Ezech. XXVIII, loquens de principe Tyri, transit ad loquendum de diabolo, cum subditur: »Tu signaculum similitudinis, plenus sapientia, perfectus decore, in deliciis paradisi Dei fuisti.« His igitur praemissis regulis seu clavibus exponendi sacram Scripturam, cum confidentia divini adjutorii descendamus ad litteram [Col. 0034B] exponendam.




[Col. 0033]
EJUSDEM NICOLAI DE LIRA PROLOGUS. In moralitates Bibliorum.

[Col. 0033B] »Vidi in dextera sedentis super thronum, librum scriptum intus et foris (Apoc. V).« Sedens super thronum gloriae, est Deus gloriosus; et sublimis, regens universum, in cujus dextera est sacra Scriptura divinitus data, secundum quod dicitur Deuteronomii trigesimo tertio: »In dextera ejus ignea lex.« [Col. 0033C] Lex enim Veteris et Novi Testamenti bene dicitur ignea, quia revelatione Spiritus sancti (qui divinus est ignis) fuit inspirata. Et haec Scriptura bene dicitur liber scriptus intus et foris: foris, quantum ad sensum litteralem; intus vero, quantum ad sensum mysticum sub littera latentem. Deus enim, qui est auctor hujus Scripturae, non solum utitur vocibus ad aliquid significandum, sed etiam rebus per voces significatis. Et sic facta Veteris Testamenti significaverunt ea quae in Novo Testamento fiunt, sicut dicit Apostolus primo ad Corinthios decimo: »Omnia in figura contingebant illis.« Sensus igitur qui per voces significatur, proprie dicitur litteralis: ille vero qui per res significatur, mysticus nominatur; et hic est triplex; quia si per talem modum significetur aliquid pertinens ad credibilia, dicitur allegoricus, si autem pertineat ad agibilia, dicitur moralis; si autem ad speranda in beatitudine futura, dicitur anagogicus: , id est, mysticus, nos in [Col. 0033D] altum ducens; unde versus:

Littera gesta docet, quid credas allegoria,
Moralis quid agas, quo tendas anagogia,
exemplum in hoc nomine Jerusalem, quod secundum sensum litteralem significat quamdam civitatem in terra Judae sitam; et quoniam haec civitas a Deo fuit electa ad divinum cultum (ut habetur III Regum XIV) qui colitur in anima viri justi, et in Ecclesia militante, et etiam triumphante: ideo Jerusalem secundum sensum moralem in sacra Scriptura signat animam fidelem, secundum sensum allegoricum Ecclesiam militantem, et secundum sensum anagogicum Ecclesiam triumphantem.

Sciendum autem quod licet sacra Scriptura habeat quadruplicem sensum praedictum, hoc tamen non est in qualibet sui parte, secundum quod dicitur in Collationibus Patrum, collatione octava. Nam alicubi habet tantum sensum litteralem sicut Deuteronomii sexto: »Audi, Israel, Dominus Deus tuus, [Col. 0034B] Dominus unus est. Diliges Dominum Deum tuum ex toto corde,« etc.; in istis enim, et consimilibus, non est mysticus sensus requirendus. Alicubi vero non habet litteralem sensum proprie loquendo; verbi gratia, Judicum IX: »Ierunt ligna, ut ungerent supra se regem,« etc. Et Matth. V: »Si manus [Col. 0034C] tua scandalizat te, abscinde eam, et projice abs te.« Sensus enim litteralis est proprie qui significatur, ut praedictum est, et talis sensus non est hic, nec in consimilibus; sequeretur enim quod sensus sacrae Scripturae esset falsus, quia ligna nunquam hoc fecerunt nec facere potuerunt: Similiter Salvator non monuit quod homo manum sibi abscindat ad litteram; sed in istis est tantum sensus mysticus, qui per res significatas intelligitur. Nam per ligna intelliguntur habitatores urbis Sichen, qui fecerunt Abimelech super se regem, ut ibidem in textu exponitur; et per manum abscindendum, intelligitur amicus, quantumcunque propinquus, praebens occasionem ruinae, et hujus familiaritatem debet homo abscindere a se. Quod autem aliqui doctores dicunt sensum parabolicum esse litteralem; hoc est intelligendum large loquendo, quia ubi non est sensus per voces significatus, parabolicus est primus; et ideo large loquendo dicitur litteralis, eo quod litteralis [Col. 0034D] est primus quando non est ibi alius: et ad hoc significandum ipsi dicunt parabolicum contineri sub litterali; et hoc modo loquendo ego sensum parabolicum vocavi in pluribus locis litteralem, scribendo super libros sacrae Scripturae. Alicubi vero sacra Scriptura habet sensum litteralem et mysticum; sicut in Genesi dicitur quod Abraham duos flios habuit, scilicet Isaac et Ismaelem: et hoc est verum secundum litteralem sensum, et similiter secundum mysticum. Nam per illos allegorice significata fuerunt duo Testamenta, ut dicit Apostolus ad Gal. IV. Et eodem modo moraliter possunt significari duo filii spirituales unius praelati, quorum unus proficeret et alter deficeret; et anagogice angeli stantes, et cadentes. Item, sicut dictum est, sensus mysticus est qui per res significatur, et unius rei subjective sunt plures proprietates reales, et aliquando valde diversae; ideo una res subjective, aliquando mystice plura et diversa significat: sicut leo per proprietatem constantiae Christum significat Apoc. V: »Ecce [Col. 0035A] vicit leo de tribu Juda,« et per voracitatem signat diabolum, primae Petri V: »Adversarius vester diabolus tanquam leo rugiens, circumit quaerens quem devoret.«

Postquam autem sacram Scripturam cum Dei adjutorio exposui secundum litteralem sensum, et Deus dedit mihi spatium vitae: confisus de Dei auxilio propono eam iterum exponere secundum sensum mysticum, ubi est mystice exponenda, prout mihi Dominus dabit; non tamen intendo omnes sensus mysticos scribere, nec per singula verba discurrere; sed aliqua breviter ordinare, ad quae lectores Bibliorum, ac praedicatores verbi Dei recurrere poterunt, [Col. 0036A] prout et quando eis videbitur expedire. Ne quis miretur si in expositione mystica plura dimittam. Nam hoc faciam propter brevitatem; et quoniam sic fecerunt praecedentes expositores, et etiam Christus qui Matthaei XIII et Marci IV exponens parabolam seminantis, illud quod dicitur in fine: »Dederunt fructum: aliud centesimum, aliud sexagesimum, aliud tricesimum,« inexpositum dimisit: et in aliis parabolarum expositionibus similiter fecit ipse Christus. Igitur in nomine Jesu Christi incipiam a libro Genesis; et per alios consequenter discurram, quandiu Dominus donabit sua gratia mihi vitam.




[Col. 0035]
ADDITIONES AD POSTILLAM magistri Nicolai DE LIRA super Biblia, editae a reverendo Patre domino Paulo DE SANCTA MARIA, magistro in theologia, episcopo Burgensi, archicancellario serenissimi principis domini Joannis regis Castellae et Legionis, incipiunt. Quas venerabili viro Alphonso legum doctori, decano Compostellano, filio suo ex legitimo matrimonio genito, direxit: praemittens ei prologum sub forma sequenti. Finivit autem eas anno Domini MCCCCXXIX. Quibus etiam et insertae sunt Replicae magistri Matthiae Doring, ejusdem ordinis Minorum fratris, et theologi optimi, prout clarius videbitur in processu.

[Col. 0035B] Quid tibi vis ut vivens donem, dilectissime fili: aut successionis titulo post vitam relinquam? nisi quod ad sacrarum Scripturarum notitiam conferat, et gressus tuos in catholicae veritatis solidissimo fervore confirmet. Haec est enim quam corde gesto ac ore profiteor, et de qua puto scriptum fuisse: »Pater filiis notam faciet veritatem suam;« quam cum ab ineunte aetate non recepissem, sed sub Judaicae caecitatis perfidia natus, sacras litteras non a sacris doctoribus didicissem: ab erroneis magistris erroneos sensus trahebam, litteram rectam non rectis cavillationibus, ut caeteri illius perfidiae duces, temerarie involvere satagens. Cum vero placuit illi cujus misericordia mensuram non habet, me a tenebris ad lucem, a caliginosa turbine ad serenum aerem revocare: ceciderunt quodammodo squamae de oculis mentis meae; et coepi Scripturam sacram aliquanto studiosius relegere, et jam non perfide, sed humiliter veritatem inquirere, et ingenii mei viribus [Col. 0035C] non confidens toto corde a Domino postulare, ut quod salubrius animae meae esset, cordi meo infigere dignaretur, nocte dieque ejus auxilium praestolabar. Sicque factum est ut catholicae fidei desiderium in mente mea de die in diem fortius incandesceret; quoad ipsam fidem, quam corde gerebam, publice profiterer; et ea fere aetate qua tu nunc es, baptismi sacramentum in hujus ecclesiae sacro fonte suscepi, Pauli nomen assumens, te tunc infantiae innocentia gaudente, qui post me in aetate illa tenera sacro lavacro ab originali culpa mundatus es, antequam actuali inquinari valuisses, nomen Alphonsi suscipiens, priusquam litteras nominare novisses. Praecedente vero tempore sacrarum litterarum studio insistens, utriusque Testamenti lectioni operam dedi; et interdum a magistris viventibus audiendo saepe sanctorum doctorum aliorumque insignium virorum, qui ab hac vita transierunt, opera relegendo, divina donante clementia, qui prius fueram [Col. 0035D] magister erroris, factus sum discipulus veritatis: quousque ad hanc quam vides senectutem accessi. Et, ut verum tibi fatear, inter pressuras saeculi et curiae nostrae curas, quibus quandoque ventilatus sum, haec fuit praecipua delectatio mea; hoc singulare solatium meum, aeternum, et immutabilem Deum, ejusque mirabilia opera in sanctae et immaculatae legis suae lectione contemplari. Nec tamen [Col. 0036B] hi, quos prosperos vulgus appellat, successus defuerunt. Nam me, licet prorsus immeritum, non ad parvum Ecclesiae gradum divina gratia sublevavit. Primo enim ad Carthaginensem, deinde ad hanc Burgensem sedem promotus, amplissimis Ecclesiae Dei favoribus sum nutritus: ecclesiasticis etiam saecularia adjecta sunt, cum tam in domo gloriosae memoriae justissimi regis Henrici, quam ejus illustris plantae inclyti regis nostri, praegrandi officio suscepto, satis familiariter sum versatus. Fratrem vero tuum primogenitum ac te, quam clementer, quam pie omnipotentis clementia tractavit, ego non referam, vos ipsi cognoscite. Unum est quod silentio committere non possum, nobis ex Levitico sanguine descendentibus aliquantulum demonstratum fuisse, quod ante tot saecula scriptum est: »Tribui Levi non fuisse datam possessionem, quia Dominus est possessio ejus;« Deus enim est possessio nostra, Christus haereditas nostra, qui purgaturus filios Levi, ut sacrificia Domino in [Col. 0036C] justitia offerrent, voce prophetica antiquitus praedicatum, his jam diebus manibus nostris sacrificium verum tractari permittit, utinam sic acceptans, sicut et tolerans. Nec volo ista me putes supervacue jactanterve inseruisse, vitamque meam frustra annuntiasse tibi: cum non supervacuum, quinimo necessarium reor, Omnipotentis beneficia cognoscere; et arrogantiae attribuenda non est infirmitatis propriae aperta et inficta confessio: praesertim cum tibi loquar, a cujus memoria haec excidere nullo unquam tempore vellem. Nec enim puto me satis gratum tantorum beneficiorum receptorem agere, si cum vita mea illorum recognitio quiescat. Tibi autem non abs re inter caeteros haec libenter enarro, ut quae beneficio aetatis non vidisti, saltem a patre audiens, memoriae tradas, junioribusque, qui forsan non audierunt, cum horum occurrerit sermo, frequenter enarres: ut illi enarrent filiis suis, ne obliviscantur operum Domini, sed legem ejus exquirant. Cujus clariori exquisitioni, fili charissime, cum non modicum [Col. 0036D] conferant studium, et disciplina, ad quae te (licet jurium doctrinis a pueritia occupatum) interdum anhelare conspicio, et inter studia juris, et disceptationum forensium occupationes, utriusque Testamenti spicas, quasi furtim ruminare tentantem, aliquo munusculo excitare saepe proposui desideriumque tuum paterno favore juvare.

[Col. 0037A] Et quoniam inter innumerabilia pene opera, quorum varietate divina Scriptura circumdata refulget, Postilla Nicolai de Lira tam sui recentia, quam digna celebritate clarescit: qui utrumque Testamentum studiose discurrens, litteralem sensum, qui inter caeteros praecipuus est, copiosa luculentia tradidit, hanc tibi donare proposui. Et cum infirmitatis humanae periculo detentus, dierum meorum finem ignorem, merito tamen ex aetate accelerare suspicor: memor sum illam tibi ex bibliotheca mea electam, jam bis praeelegisse. Cum vero summi Patris clementia vitam meam misericorditer prolongavit, visum mihi est, ut quod legare conceperam, inter vivos nunc nude donarem: sed paterna additamenta paterno munusculo cumularem, et in gazophylacio ejus, qui vitae dies addidit, etiamsi modicum aliquid, superadderem. Nec enim quia multa dare non possumus, manum ex toto retrahere licet. Unusquisque enim tanti debitor est, quantum ingenii sui vires [Col. 0037B] exsolvere valent: nec quisquam apud Deum solvendo non est, cum ultra facultatem non petat; nec opulentior debitor est, cum nihil habeat quod non receperit, sed misericordia ejus his, quae possumus, contentatur, justitia enim omnia quae valemus transcendit. Cum ergo Postillam hanc discurrissem, et si solemnissime, et miranda copiositate scriptam conspicio: quia tamen nullum opus humanum adeo perfectum est, quin ei superaddi aliquid possit, et de sola Scriptura divina scriptum est: »Ne addas quidquam verbis illius (Prov. XXX);« expedire putavi aliquibus in locis aliqua additare, in illis permaxime ubi sanctorum doctrinas aliquatenus praetermissas conspexi. Nec fuit propositi mei curiose inquirere quid supplerem: sed libenter sine supplementis transivi, nisi ubi ipsa me supplementa vocarunt. Quare nec volumen proposui scribere, nec libri nomine gloriari: sed postillam ipsam cum paucis admodum [Col. 0037C] additionibus in margine transcriptis tibi donare; ut et ipsi novitii studentes facere solent, qui cum librum aliquem affectuose perlegunt, aliquibus glossulis saepe manu propria conscriptis margines occupant, ut firmius memoriae, quod legerint, tradant. Nondum tamen ut proposui, totam Postillam discurrere valui: tum aetatis pondere, et passionum illi adhaerentium gravitate; tum tarditate ingenii; tum etiam occupationum multitudine, et humanorum casuum varietatibus obsistentibus, quae his in partibus nonnunquam abundant. Sed licet aliqua ex parte nondum perfecerim, quod transcursum est confestim dono; reliquum, si Deus compleri permiserit, donaturus. Nec enim imperfecti occasione quod scriptum erat retinere volui, imo in quasdam arrhas commercii nostri illico tradere. Hoc est ergo, fili mi, testamentum meum, hi sunt codicilli mei, hoc ex illis praelegatum agnosce, ut in »lege Domini sit [Col. 0037D] voluntas tua, et in lege ejus mediteris die ac nocte.« Meditationem vero tuam, haec et similia relegendo, puriorem profecto et suaviorem efficies. Gratanter igitur donum hoc tui parentis paterna accepta affectione, et laeta manu donatum. Sed omittamus haec, et omnipotentis Dei, cujus opus aggredimur, et a quo et cum quo omnis sapientia fuit semper, et est ante aevum, auxilio humillimis precibus invocato, quidquid huic Postillae addidimus, stylo plano, omni verborum flore deposito, exprimentes, manum aratro jam ponamus.



Super prologum primum Postillae, qui incipit: Haec omnia liber vitae. Similiter super secundum prologum ejusdem Postillae qui incipit: Vidi in dextera sedentis super thronum, etc.


SEQUITUR ADDITIO SUPER UTRUMQUE PROLOGUM.

Quoniam intentio Postillatoris praecipue versatur circa sensum litteralem, ideo ante omnia quaerendum videtur utrum sensus litteralis caeteris sensibus sacrae [Col. 0038A] Scripturae sit dignior; et videtur quod non. Nam secundum Apostolum III Cor. III: »Littera occidit, spiritus autem viviticat.« Sed sensus litteralis proprie fundatur in littera, sensus vero spiritualis fundatur proprie supra significationem spiritualem, qua res significatae per litteram ulterius alias res significant: ergo sensus litteralis sacrae Scripturae non vivificat, sed occidit, et per consequens non est dignior caeteris sensibus. Praeterea, dignior est doctrina quae habetur per sensus spirituales, quam illa quae habetur per sensum litteralem, ergo spirituales sensus sunt digniores: tenet consequentia, quia »quaecunque scripta sunt, ad nostram doctrinam scripta sunt (Rom. XV).« Assumptum probatur: nam per sensum allegoricum habentur quae sunt credenda, quod pertinet ad fidem; per sensum anagogicum, quae sunt speranda, quod pertinet ad spem; per sensum vero tropologicum, quae sunt agenda, [Col. 0038B] quod pertinet ad charitatem: in quibus scilicet tribus virtutibus proprie Deus colitur, secundum Augustinum. Per sensum vero litteralem habetur historia tantum. Quod autem per praedictos quatuor sensus intelligantur quatuor praedicta, patet per versum allegatum in prologo postillae, et est communis sententia expositorum, in quo versu dicitur:

Littera gesta docet, quid credas allegoria,
Tropologia quid agas, quid speres, anagogia.
Praeterea, secundum Philosophum I Posterior.: Unumquodque propter aliud, et illud magis: sed sensus litteralis est propter sensum spiritualem, igitur sensus spiritualis est dignior; consequentia tenet: et antecedens pro secunda parte probatur; nam sensus litteralis se habet ad sensus spirituales, sicut fundamentum ad aedificium, prout ponit postillator in secundo prologo. Constat autem quod fundamentum est propter aedificium, et non econtra. [Col. 0038C] Praeterea, sensus litteralis accipitur secundum primam significationem litterae, qua voces significant res, prout communiter tenetur, et postillator ponit in primo prologo: sed secundum primam significationem, qua voces res significant, multa falsa reperiuntur in sacra Scriptura, specialiter attribuendo Deo quod Deo minime competit, sicut motus localis, ut Gen. XI: »Descendit Deus ut videret civitatem, et turrim,« etc.; et sic de multis aliis, quae tamen in sensu spirituali non reperfuntur: ergo sensus litteralis non est dignior. Praeterea, illa quae sunt interiora tam in corporalibus quam in spiritualibus, exterioribus sunt digniora: in corporalibus enim illa in quibus principaliter consistit vita animalis, sunt in interioribus ejus partibus, sicut cor. Idem etiam patet in spiritualibus, scilicet quod illa quae sunt interiora fortiora sunt et in dignitate potiora, sicut patet in tabernaculo foederis, in quo arca testamenti ponebatur in loco interiori, qui dicitur Sancta sanctorum; [Col. 0038D] caetera vero in locis magis exterioribus, secundum gradum sanctitatis eorum, ut patet Exod. XL, similiter III Reg. VIII. Idem patet in sacramentis Ecclesiae, in quibus invisibilis gratia, quae interius datur, dignior est quam visibilis forma, quae apparet exterius. Cum autem sensus litteralis dicitur »scriptus esse in libro foris,« sensus vero mysticus »intus,« ut patet Apoc. V in auctoritate allegata per Postillam, ubi dicitur: »Vidi in dextera sedentis super thronum librum scriptum intus et toris;« consequens est quod sensus litteralis sit minoris diguitatis respectu sensus spiritualis. Praeterea, notitia humana communiter procedit a minus perfectis ad magis perfecta, prout patet non solum in humanis scientiis, quae procedunt a sensibus et particularibus et terminantur in summis rerum causis, sed etiam in his quae ad notitiam divinorum pertinent; unde Rom. I: »Invisibilia Dei a creatura mundi per ea quae facta sunt intellecta conspiciuntur.« Sed in studio sacrae Scripturae incipiendum est ab intellectu sensus litteralis, ut Postillator dicit in summa; ergo [Col. 0039A] sensus litteralis non est dignior. Praeterea, ille sensus Scripturae debet dici dignior, qui alterius defectum supplet; sed sensus spiritualis quandoque supplet defectum litteralis sensus; dicit enim Gregorius in Moralibus: »Cum ordo historiae deficit, sese nobis intellectus mysticus quasi apertis jam foribus ostendit: ac si patenter clamet, quia rationem litterae defecisse cognoscitis, restat, ut ad spiritualem sensum sine dubitatione redeatis;« ergo litteralis sensus non est dignior quam spiritualis.

Sed contra: Sensus ille, ad quem tantum pertinet honor sacrae Scripturae proprie debitus, est caeteris sensibus virtuosior, seu dignior; cum honor sit praecipuum signum virtutis, ut in I Ethic.: Sed sensus litteralis sacrae Scripturae est hujusmodi; ergo sensus litteralis inter caeteros est dignior. Minor patet secundum Augustinum in epistola ad Hieronymum: »Solum enim Scripturarum libris qui canonici appellantur hunc honorem didici deferre, ut nullum [Col. 0039B] auctorem eorum scribendo errasse aliquid firmissime credam.« Constat autem quod hunc honorem non habet sacra Scriptura secundum sensum spiritualem, quia si sic, ex tali sensu spirituali posset summi efficax argumentum, quod esset contra Augustinum in epistola ad Vincentium Donatistam, dicentem, quod ex solo sensu litterali argumentum efficax sumitur. In hac quaestione sex videntur consideranda. Primum, quis dicendus sit sensus sacrae Scripturae litteralis, et quis spiritualis. Secundum, an quilibet passus seu textus sacrae Scripturae exponatur quadruplici sensu supra tacto. Tertium, an cujuslibet passus seu textus sacrae Scripturae sit tantum unus sensus litteralis, vel quandoque plures. Quartum, posito quod aliquando unus textus seu una auctoritas sacrae Scripturae habeat plures, quis eorum est alteri praeferendus. Quintum, an ex quolibet sensu litterali possit sumi efficax argumentum. Sextum, respondendum est ad quaestionem, etc.

[Col. 0039C] Circa primum, scilicet quis dicendus sit sensus sacrae Scripturae litteralis et quis spiritualis, dicendum quod sensus litteralis quandoque dicitur ille, secundum quem aliqua historia narratur ad litteram: et hoc videntur sonare verba Gregorii in III Moralium, qui de sensu litterali loquens dicit: »Dum narrat gestum prodit mysterium.« Similiter, et in versu praeallegato dicitur: »Littera gesta docet.« Sed secundum hoc sola historialia sacrae Scripturae dicerentur habere sensum historialem, vel litteralem, non autem doctrinalia seu prophetica et hujusmodi: cum in talibus non videtur narrari aliqua historia: sed hoc est contra communem sententiam expositorum, qui communiter auctoritatibus sacrae Scripturae sensum litteralem attribuunt. Unde aliter et magis proprie dicitur sensus litteralis, scilicet ille qui habetur per significationem litterae, qua voces significant res. Ille autem dicitur sensus spiritualis, qui habetur per significationes rerum significatarum per voces, prout in prima parte, q. 1, art. ult.: et [Col. 0039D] est sententia communis, quam sequitur Postillator in prologo. Sed attendendum est quod per praedicta non habetur definitio, seu descriptio adaequata sensus litteralis, de quo hic agitur: sunt enim quaedam in sacra Scriptura tradita, quae si accipiantur secundum significationem qua voces communiter significant res, essent falsa: ut patet in locutionibus parabolicis et hujusmodi, ut infra patebit. Unde addendum est praedictis: quod sensus sacrae Scripturae, ad hoc quod litteralis dicitur, requiritur quod sit intentus ab auctore sacrae Scripturae, qui est Deus. Cujus ratio est: nam sensus litteralis cujuscunque scripturae est ille quem auctor intendit, cum voces sint earum, quae sunt in anima, passionum notae: ut in prima Periermenias; sed constat quod auctor sacrae Scripturae est Deus, et sic patet quod sensus litteralis de quo agitur, est ille qui a Deo intenditur, et per voces in littera contentas signatur. Ex quibus sequitur quod sensus litteralis sacrae Scripturae non [Col. 0040A] debet dici ille sensus qui in aliquo repugnat Ecclesiae auctoritati seu determinationi, quantumcunque talis sensus sit conformis significationi litterae: talis enim sensus non solum non intenditur ab auctore, sed potius est haereticus; unde Hieronymus: »Quicunque aliter Scripturam intelligit quam sensus Spiritus sancti efflagitat, a quo scripta est, haereticus appellari potest;« quod intelligitur de illo qui ad hoc expositionem sacrae Scripturae retorquet, quod contrariatur ei quod per Spiritum sanctum revelatum est, ut secunda secundae q. 11.

Sequitur etiam quod nec habendus est pro sensu litterali, ille qui rationi rectae repugnat; talis enim sensus non intenditur ab auctore, scilicet, Deo, qui est prima veritas, a quo omnis veritas derivatur; et ideo Augustinus super Genesi ad litteram: »Cum Scriptura divina multipliciter exponi possit, nulli expositioni aliquisita praecise inhaereat, quod si certa ratione constiterit hoc esse falsum, quod aliquis [Col. 0040B] sensum Scripturae hunc asserere praesumat. Ex hoc enim Scriptura ab infidelibus derideretur, et eis praecluderetur via credendi.« Haec ille. Idem etiam est dicendum de sensu spirituali sacrae Scripturae, qui per significationem rerum per voces in littera contentas significatarum habetur: scilicet, quod talis sensus non debet repugnare auctoritati Ecclesiae, nec rectae rationi: quia si sic, talis sensus spiritualis non esset attribuendus sacrae Scripturae, a Deo, qui est summa veritas, revelatae.

Circa secundum, scilicet, an quilibet passus seu textus sacrae Scripturae exponatur quadruplici sensu supra tacto, dicendum quod non; dicit enim Augustinus II super Gen. In quibusdam solus sensus litteralis quaerendus est. Quod patet manifeste: sunt enim multa in libris canonicis, tam Veteris Testamenti quam Novi, quae non habent nisi tantummodo sensum litteralem. Quod patet in multis, et specialiter in duobus praeceptis charitatis, in quibus tota lex pendet et prophetae, ut habetur Matth. XXII. Licet [Col. 0040C] enim in his praeceptis, scilicet: »Diliges Dominum Deum tuum ex toto corde tuo, et diliges proximum tuum sicut teipsum,« multa contineantur exponenda, seu exponibilia, tam ad objectum charitatis quam ejus actum interiorem seu exteriorem, quam etiam ad ejus ordinem, et alia hujusmodi pertinentia: omnia tamen illa pertinent ad sensum litteralem tantum. Non enim in hoc loco res significatae per hanc vocem Deus, seu per hanc vocem proximus, et per hanc vocem diliges, iterum res alias significant, a quibus rebus sic signatis sensus spiritualis ulterius accipiatur: unde totum quod in expositione horum praeceptorum traditur, ad sensum litteralem eorum tantummodo pertinet. Et sic communiter de aliis praeceptis moralibus Veteris Testamenti et multis aliis passibus, quos causa brevitatis omitto. In Evangeliis etiam multa traduntur, quibus non oportet assignare sensum mysticum, sed tantum litteralem: sicut in his quae traduntur ut praecepta, [Col. 0040D] ut cum Joannis XIV dicitur: »Creditis in Deum, et in me credite,« et similibus. Similiter in his quae dantur ut consilia, sicut cum dicitur Matthaei XIX: »Si vis perfectus esse, vade et vende omnia quae habes et da pauperibus.« In quibus, et similibus non est quaerendus sensus spiritualis, qui ex rebus signatis per voces accipiatur: sed tantum sensus litteralis, qui ex significatione vocum accipitur, ut est manifestum. Similiter cum Lucae VIII Christus interpretatur parabolam suam, dicens: »Semen est verbum Dei,« etc., manifestum est quod illa verba interpretativa non oportet quod habeant alios sensus spirituales, cum ipsamet interpretatio sit expositiva parabolae praecedentis. Similiter Epistolae Pauli, quae una de praecipius partibus Novi Testamenti censeri debent, per totum fere sensum litteralem tantummodo habent. Loquitur enim ibi tanquam doctor universalis Ecclesiae, exponens et concordans utrumque Testamentum. Licet enim [Col. 0041A] in ipsis Epistolis profunda et difficilia ad fidem pertinentia, et utriusque Testamenti declarationem tradantur, non tamen allegorice, vel anagogice traduntur, sed tantum litteraliter; ipse enim historialiter loquendo seu litteraliter, ostendit de quibusdam Scripturis quomodo sint intelligendae in sensu spirituali: ut cum Galatarum IV dicit de duobus filiis Abrahae, »quae sunt per allegoriam dicta.« Non ergo verba Apostoli sunt allegorizanda, seu moralizanda, et hujusmodi, sed potius enucleanda: ut ex ipsis veri sensus litterales extrahantur, ex quibus discursive producendo multa, magna, et profunda inferuntur argumentative: sicut in aliis scientiis humanis ex certis et veris principiis multa discursive inferuntur, prout in 1 p. q. 1, art. 7; quae quidem omnia ad litteralem sensum pertinent, a quo recte deducuntur.

Et sic patet quod non quilibet passus sacrae Scripturae quadruplici sensu sit exponendus: sed prout S. Thomas notabiliter tradit 7 quodlibeto, q. 24, sacra Scriptura quandoque est exponenda istis quatuor [Col. 0041B] sensibus, quandoque tribus, quandoque duobus, quandoque uno tantum. Unde ea quae secundum litteralem sensum ad facta Veteris Testamenti spectant, possunt quatuor sensibus exponi; similiter ea quae ad litteram de Christo capite dicuntur, possunt exponi litteraliter de Christi gestis, allegorice referendo ea ad corpus ejus mysticum, et moraliter eadem referendo ad actus nostros, qui secundum ipsum debent regulari, et anagogice in quantum in ipso Christo est nobis iter gloriae demonstratum. Illa autem quae secundum litteralem sensum dicuntur de Ecclesia, possunt exponi moraliter et anagogice. Ea vero quae secundum litteram moraliter dicuntur, non consueverunt exponi nisi anagogice. Illa vero quae secundum sensum litteralem pertinent ad statum gloriae, nullo alio sensu consueta sunt exponi, eo quod ipsa non est figura aliorum, sed ab omnibus aliis figurata. Quae quidem omnia, et alia ad hoc pertinentia, plenius in dicta quaestione declarantur.

[Col. 0041C] Circa tertium, scilicet, an cujuslibet passus seu textus sacrae Scripturae sit tantum unus sensus litteralis? et videtur quod non. Nam secundum Augustinum in lib. de Utilitate credendi, ad sensum litteralem pertinent tria: quorum primum est, cum littera simpliciter exponitur; et hunc dicit sensum historicum. Secundum est, cum causa hujus quod in littera continetur, assignatur seu exponitur; quem sensum vocat etymologicum. Tertium est, cum veritas illius litterae ostenditur veritati alterius Scripturae non repugnare; quem vocat anagogicum. Verbi gratia, cum legitur Gen. II: »Aedificavit Dominus Deus costam quam tulerat de Adam in mulierem,« etc. Sensus historicus illius dicti est, cum simpliciter exponitur, quod in littera continetur. Sensus vero etymologicus est, quando redditur causa quare de latere viri formata sit mulier, et non de alia parte corporis; similiter quare dormienti et non vigilanti subtracta sit costa, prout tractatur in secundo, dist. [Col. 0041D] 18. Sensus vero anagogicus est, cum ostenditur quod veritas hujus dicti non repugnat veritati alterius Scripturae, ubi dicitur Gen. I de creatione hominis: »Masculum et feminam creavit eos,« etc. Ex qua littera apparet quod simul in eodem tempore fuerunt masculus et femina humanae speciei creatae, et non successive, sic ut femina esset, post creationem masculi, de latere ejus subtracta.

Sed bene attendenti, ex hac consideratione Augustini non habetur quod sub sensu litterali contineantur tria genera expositionum, sic quod quaelibet illarum sit sensus litteralis proprie: sed prima expositio est tantum sensus litteralis, secunda vero est redditiva causae ipsius litteralis sensus, tertia vero est solutiva contrarietatis illius. Unde secunda et tertia expositio, licet pertineant ad sensum litteralem, eo quod per eas magis perficitur seu elucidatur: non tamen sunt sensus litterales proprie dicendi. De quibus tribus generibus expositionum ad [Col. 0042A] sensum litteralem pertinentium potest intelligi illud II Esdr. VIII, ubi dicitur: »Et legerunt in libro Legis Dei aperte et distincte, et apposuerunt ad intelligendum.« In hoc enim quod dicitur, »legerunt in libro aperte,« potest intelligi ipsa expositio litterae, quae est quasi janua omnium expositionum sequentium, sine cujus apertione non potest quis recte intrare ad alias expositiones. Cum autem dicitur, »et distincte,« intelligitur sensus anagogicus ab Augustino nominatus, quia per proprias et veras distinctiones solvuntur contrarietates quae in sacris Scripturis quandoque apparent. In hoc autem quod sequitur: »Et apposuerunt ad intelligendum,« potest intelligi notitia causae legis, seu historiae, vel alicujus dicti sacrae Scripturae. Cum enim intelligere sit intus legere, ille qui per cognitionem effectus devenit ad notitiam causae, proprie dicitur intelligere, qui quidem sensus vocatur ab Augustino etymologicus.

Sed ulterius attendendum, quod sub quolibet genere [Col. 0042B] praedictarum trium expositionum ad litteralem sensum, ut dictum est, pertinentium, possunt esse multae species. Potest enim non solum una causa, sed plures, unius dicti assignari: similiter et non solum uno modo solvere contrarietates, sed pluribus, ut est manifestum.

Item quantum ad simplicem expositionem Scripturae, quae ex primaria vocis significatione consurgit, manifestum est quod plures sensus litterales traduntur, non solum ab expositoribus seu scriptoribus communiter, sed etiam a doctoribus sanctis, ut patet Gen. I, in quo loco, ut Magister dicit in secundo, dist. 13, quidam sanctorum Patrum qui verba Dei atque arcana scrutati sunt, quasi diversa videntur scripsisse. Et sic patet quod non cujuslibet textus sacrae Scripturae sit tantum unus sensus litteralis.

Si autem dicatur contra hoc quod licet diversi diversos sensus attribuant alicui litterae sacrae, non ex hoc sequitur quod sint plures sensus litterales talis [Col. 0042C] litterae; sed tantum ille est litteralis quem intendit auctor: ad hoc dicendum quod secundum sanctum Thomam in prima parte, q. I, quia auctor sacrae Scripturae Deus est, qui simul omnia suo simplici intellectu comprehendit, non est inconveniens, ut Augustinus dicit in III Confessionum, si etiam secundum litteralem sensum sacrae Scripturae plures sint sensus: quod intelligendum est dum tales sensus sint litterae conformes, et quod determinationi Ecclesiae, seu rectae rationi non repugnent, ut dictum est: similiter et quod sint invicem compassibiles. Cum autem contingat duos sensus litterales secum impassibiles alicui sacrae auctoritati attribui, necesse est dicere quod tantum alter eorum est litteralis: sicut cum Danielis X de principe regni Persarum traditur a B. Gregorio in Morali quod esset angelus bonus qui regno Persarum praesidebat, alii vero dicunt oppositum, et sic contingit in multis aliis.

Item attendendum est quod sensus litteralis sacrae [Col. 0042D] Scripturae tantae capacitatis est seu virtutis, quod in eo continentur virtualiter omnia ad fidem, seu bonos mores et virtutes pertinentia. Unde Magister, qui Patrum sententias brevi volumine compilavit, in cujus voluminis expositione doctores postremi seu scriptores omnia quodammodo theologica introduxerunt, in hujus sensus litteralis testimoniis totum suum opus fundavit; dicit enim in suo prologo sic: »Volumen Deo praestante compegimus ex testimoniis veritatis in aeternum fundatis.« Constat autem quod testimonia veritatis in aeternum fundata, sunt testimonia sacrae Scripturae secundum litteralem sensum sumpta, ex quo sensu solo testimonium potest accipi, seu argumentum, secundum Augustinum ubi supra.

Sed circa hoc considerandum quod non omnia quae secundum sensum litteralem ex sacra Scriptura habentur, sunt immediata, sic quod ex primaria litterarum significatione intelligantur: sed requiritur quandoque additio alicujus veri, ex quo vero, adjuncto sensui [Col. 0043A] litterali, aliud verum deducatur. Sicut cum Christus Lucae XX ex testimonio litterae dicentis: »Deus Abraham, Deus Isaac, Deus Jacob,« concludit contra Sadducaeos, aliam vitam esse negantes hominum post praesentem, sic arguens: »Est Deus mortuorum vel vivorum,« q. d. cum ex sensu litterali habemus de Deo, et sit Deus Abraham, etc.: et ratio dictat, quod Deus dicitur esse Deus respectu alicujus existentis in rerum natura: ergo sequitur quod Abraham, et Isaac essent in rerum natura, quod negabant Sadducaei. Constat autem quod haec conclusio non deducitur ex sensu illius litterae: »Deus Abraham, Deus Isaac,« etc., nisi addatur alia propositio vera supradicta, et sic patet intentum. Et potest etiam contingere quod talis conclusio ex una deductione, vel ex pluribus successivis ex sacra littera concludatur: sicut contingit in scientiis, seu artibus humanis liberalibus, quod aliquae conclusiones statim a primis principiis naturaliter notis deducuntur, aliae vero ex multis mediis invicem ordinatis, ut est manifestum. Sensus [Col. 0043B] ergo litteralis verus qui ex primaria significatione litterae consurgit, dicendus est primus sensus litteralis; alii vero subsequentes sunt sensus secundarii, quorum certitudo a certitudine primi sensus dependet, qui sensibus secundariis est certior; sicut prima principia naturaliter nota caeteris ab eis deductis certiora sunt. Quae quidem consideratio attendenda est in multis passibus sacrae Scripturae.

Circa quartum, scilicet, cum plures sensus de una auctoritate sacrae Scripturae litterales traduntur, quis illorum aliis sit praeferendus? dicendum quod in hoc non videtur quod possit dari unica regula generalis; sed sunt quaedam circa hoc consideranda, praesuppositis his, quae supra in articulo primo de sensu litterali dicuntur. Primum est, quod ille sensus videtur praeferendus, cujus sententia magis innititur rationi. Unde in decretis dist. 20, c. Decretales: »Quo enim quisque magis rationi innititur, eo majoris auctoritatis ejus verba esse videntur.« Item [Col. 0043C] sensus ille videtur aliis praeferendus esse, qui magis consonat litterae. Unde secundum Augustinum in III de Doctrina Christiana, dubia sunt determinanda secundum sententiam, quae de Scripturarum planioribus locis accipitur. Constat autem quod planiora loca sunt illa quae planius litterae consonant. Item praeferendus est caeteris paribus sensus litteralis, qui a sanctis doctoribus traditur, caeteris sensibus ab aliis expositoribus traditis; unde in Decretis, c. Allegato, in sacrarum litterarum expositionibus sancti doctores summis pontificibus praeponuntur, et a fortiori aliis scriptoribus. Item ubi duo sensus litterae habentur, quorum neuter repugnat Ecclesiae auctoritati, nec rectae rationi, unus tamen traditur a catholicis, et alius ab infidelibus, tunc praeferendus est sensus catholicorum: tum quia magis praesumendum est quod illi qui in gremio Ecclesiae sunt, cui Christus promisit Spiritum veritatis, verum intellectum sacrae Scripturae habeant, [Col. 0043D] quam infideles qui veritati fidei communiter adversantur, tum ne ad hoc detur infidelibus occasio credendi, quod ipsi melius sacram Scripturam exponant quam catholici. Unde Leo papa in quadam epistola ad episcopum Alexandrinum dicit quod inimici crucis Christi factis et verbis nostris insidiantur, ideo nullam eis, vel tenuem, occasionem demus. Qua ratione videtur quod cum aliqua littera sacrae Scripturae eodem modo exponitur a catholicis, et ab infidelibus, tunc auctoritas talis expositionis attribuenda est catholicis, et non infidelibus, ratione praedicta; praesertim si talis expositio prius emanavit a catholicis: cujus contrarium reperitur aliquo modo in Postilla, sicut patebit infra, Genesis I, ubi quaeritur quare in secunda die non dicitur: »Et vidit Deus quod esset bonum,« sicut in aliis diebus. Quia tamen ubi pluralitus sensuum litteralium occurrit, raro contingit quod unus praedictorum sensuum caeteris praecellat secundum omnia [Col. 0044A] dicta, sed potius unus illorum sensuum praecellit uno modo, et alius alio; idcirco in talibus videtur habere locum illud ad Rom. XIV. »Unusquisque in suo sensu abundet,« salva semper sanctorum reverentia et auctoritate.

Circa quintum, scilicet, an ex quolibet sensu litterali sacrae Scripturae possit sumi efficax argumentum? dicendum quod licet a solo sensu litterali sacrae Scripturae possit sumi efficax argumentum, ut patet per Augustinum ubi supra: non tamen ex quolibet sensu litterali sacrae Scripturae sumitur efficax argumentum. Nam cum sint multi textus in sacra Scriptura, qui diversimode etiam a sanctis doctoribus exponuntur, ut supra articulo tertio, sequitur quod ex nullo talium sensuum possit sumi efficax argumentum; quia sic argueretur quasi a disjunctiva ad alteram partem. Bene tamen si hujusmodi sensus diversi in aliquo concordant, potest sumi inde efficax argumentum, saltem ad hoc in quo concordant; sicut Dan. IX, in computatione septuaginta [Col. 0044B] hebdomadarum; ubi licet expositores, tam Hebraei quam Latini diversimode se habeant, non solum in termino a quo hebdomadae habent initium, sed etiam in progressu computationis: quia tamen secundum omnes terminus ultimus earum jam longe transivit in praeteritum, ideo ex ipsa auctoritate argumentum efficax sumitur ad concludendum Christum jam venisse, ut ibidem patebit.

Ex quibus sequitur quod cum sensus litteralis sacrae Scripturae in quibusdam locis non sit idem apud omnes, ideo potest contingere quod ex aliquo sensu litterali posset sumi argumentum validum contra quosdam, puta contra tenentes eumdem sensum litteralem, ex quo tamen sensu non potest sumi argumentum validum contra alios, scilicet tenentes aliam expositionem seu sensum litteralem: quae quidem diversitas saepius contingit inter nos et infideles. Sunt enim aliqui textus sacrae Scripturae, quorum sensus, qui est litteralis et verus apud catholicos, [Col. 0044C] non sufficit ut ex eo sumatur efficax argumentum contra infideles seu haereticos, sed ex hoc non tolletur quin talis sensus catholicorum sit verus et litteralis apud catholicos censendus. Verbi gratia, cum Psalmista dicit: »Verbo Domini coeli firmati sunt (Psal. XXXII),« etc., sensus verus et litteralis apud catholicos est quod verbo Domini, id est, Filio Patris, coeli sunt firmati: quae quidem expositio apud catholicos est quasi necessaria, etiam consona huic quod dicitur Joan. I: »Et Verbum erat apud Deum, et omnia per ipsum,« id est per Verbum »facta sunt.« Sed ex hoc sensu non sumitur argumentum efficax contra infideles, non recipientes Evangelium: illi enim non concedunt aliquam esse distinctionem realem in divinis, sic ut sit aliqua divina persona aeternaliter procedens ab alio per modum verbi mentalis. Unde cum dicitur: »Verbo Domini coeli firmati sunt,« ipsi dicunt quod hic loquitur Psalmista more humano: sicut cum de mandato [Col. 0044D] alicujus domini aliqua fiunt, dicitur quod sunt verbo ejus facta. Sumitur tamen ex hac auctoritate argumentum validum apud fideles circa distinctionem personarum in divinis prout in primo Sententiarum, dist. 2. Ex quo sequitur quod catholicus exponens istam auctoritatem Psalmistae debet eam catholice exponere, non curans an ex ea posset sumi efficax argumentum contra infideles Trinitatem negantes, an non: quia non oportet quod ex quolibet sensu litterali argumentum sumatur apud omnes, ut jam dictum est. Quod tamen postillator in hoc loco, et aliis nonnullis videtur observare, ut in suis locis patebit: videtur enim aestimare quod non sit sensus litteralis, nisi ille a quo sumitur argumentum validum etiam contra adversarios, quod tamen non est sic intelligendum, ut dictum est.

Circa sextum, scilicet, respondendo ad principale quaesitum, videtur dicendum quod sensus litteralis possit comparari ad alios sensus dupliciter: uno [Col. 0045A] modo universaliter, scilicet respectu totius sacrae Scripturae in communi alio vero modo particulariter, scilicet, secundum quaedam particularia loca sacrae Scripturae. Si primo modo comparatur, et accipiatur sacra Scriptura prout est principaliter speculativa, tunc sensus litteralis secundum unam considerationem est ejusdem dignitatis cum aliis sensibus, secundum vero aliam considerationem est caeteris dignior. Ad quod sciendum quod scientia speculativa dicitur alia dignior ex duobus: uno modo ex dignitati materiae; nam ut dicit Philosophus in XI de Animalibus, Minimum quod potest haberi de cognitione rerum altissimarum desiderabilius est, quam certissima cognitio, quae habetur de minimis rebus. Et secundum istam considerationem sensus litteralis et sensus spiritualis sacrae Scripturae communiter accepti, ejusdem sunt dignitatis: de eodem enim tractatur, secundum utrumque sensum, scilicet de Deo, et de creaturis, [Col. 0045B] prout in Deum referantur, prima parte, q. 1. Alio vero modo una scientia dicitur dignior alia ex certitudine, secundum quam illa scientia dicitur dignior quae certior est, et secundum hanc considerationem manifestum, quod sensus litteralis est dignior, cum sit caeteris certior. Tota enim certitudo aliorum sensuum sacrae Scripturae a certitudine sensu litteralis dependet. Unde Augustinus de Doctrina Christiana: »Nihil est quod occulte in aliquo loco sacrae Scripturae traditur, quod non alibi manifeste exponatur.« Cujus ratio est: Nam spiritualis expositio semper debet habere fulcimentum ab aliqua litterali expositione sacrae Scripturae, prout in quodlibeto et quaestione supra allegatis plene traditur. Si autem comparetur sensus litteralis ad alios sensus secundum quaedam particularia loca sacrae Scripturae, sic manifestum est quod in pluribus locis sensus spiritualis est dignior, ex eo quod de altiori materia tractat; sicut cum legitur de Abraham [Col. 0045C] Gen. XXI, quod »duos filios habuit,« etc. Quod exponitur ab Apostolo Gal. IV allegorice de duobus Testamentis: ubi patet quod sensus allegoricus ille dignior est, quam sensus historialis illius litterae, et idem patet de multis aliis. Si autem accipiatur sacra doctrina prout comprehendit sub se scientiam practicam, tunc etiam sensus litteralis et spiritualis duplici modo comparari possunt, scilicet universaliter et particulariter, ut dictum est. Si primo modo, tunc sensus litteralis et spiritualis ejusdem sunt dignitatis; illa enim scientia practica seu ars dignior est, quae ad ulteriorem finem ordinatur, ut civilis militari, ut in I Ethic. Constat autem quod finis ultimus totius sacrae doctrinae in quantum est practica, sive secundum sensum litteralem, sive secundum sensum spiritualem, est unus et idem, scilicet, beatitudo aeterna. Si autem comparentur secundo modo, scilicet secundum particularia loca tunc manifestum est quod in quibusdam locis sensus spiritualis est dignior, tanquam propinquior ultimo fini, ut patet [Col. 0045D] in multis praeceptis caerimonialibus, sicut cum dicitur Deut. XXV.: »Non ligabis os bovis triturantis in area fruges tuas;« quod exponitur ab Apostolo I Cor. IX spiritualiter, ostendente quod sensus praecepti illius litteralis modicae utilitatis est, de quo dicit: »Nunquid de bobus cura est Deo; an propter nos utique dicit?« et sic de multis aliis. Sunt etiam aliae considerationes quibus sensus litteralis praeminet sensibus spiritualibus, quarum una est ex parte extensionis: sensus enim litteralis extendit se ad quamlibet particulam sacrae Scripturae; quilibet enim passus sacrae Scripturae habet aliquem sensum litteralem: sensus vero spirituales non se extendunt ad totam sacram Scripturam, prout patet ex dictis in secundo articulo.

Alia vero consideratio est ex parte universalitatis: sensus enim litteralis communior est seu universalior, quia etiam rudes qui ad intelligibilia capienda non sunt idonei, per sensum litteralem capiunt spiritualia, [Col. 0046A] saltem sub similitudinibus corporalibus, prout in prima parte quaest. prima, artic. 9. Constat autem, prout in I Ethicorum, quod bonum quanto universalius, tanto divinius.

Ex hac igitur triplici consideratione, qua sensus litteralis caeteris sensibus simpliciter comparatus est dignior, potest quodammodo accipi triplex ratio ad commendationem hujus Postillae, scilicet, magistri Nicolai.

Prima est ex parte sensus litteralis, qui caeteris modo praedicto est dignior; haec enim Postilla, inter alias quae in communem usum veniunt, magis intendit litteralem sensum, caeteris sensibus praetermissis, seu valde modicum tactis, ut ipse dicit in prologo.

Secunda ratio ex parte suae extensionis: fuerunt enim aliquae postillae solemnes de certis, seu singularibus libris divinae Scripturae, quae se non extenderunt ad omnes libros; haec vero se extendit ad [Col. 0046B] utrumque Testamentum, nihil inde praetermittens.

Tertia vero ratio ex parte suae universalitatis, seu communitatis: haec enim Postilla, saltem in his partibus Hispaniae, et, ut credo, Galliae, communior est caeteris, circa Glossam ordinariam. Ad istam enim recurrunt non solum theologi, sed etiam juristae et alii intellectum sacrae Scripturae planum habere desiderantes.

Sed licet ex praedictis tribus haec Postilla simpliciter est commendanda, sunt tamen alia tria quibus videtur, saltem in aliquibus locis, minus sufficere.

Primum, quia expositiones sanctorum doctorum in pluribus locis irrationabiliter videtur postponere propriae expositioni, et quandoque etiam expositionibus Hebraeorum, quod est inconveniens, ut dictum fuit in quarto articulo supradicto. Inter quos sanctos doctores pluries videtur impugnare irrationabiliter sanctum Thomam, quandoque expresse, quandoque [Col. 0046C] tacite, cujus sancti doctoris eloquia firmiter credo esse igne charitatis examinata, et naturalis rationis dictamine multipliciter purgata. A quo etiam sancto doctore ipse Postillator multa frequenter accipit, licet eum non alleget, nisi solum reprehendendo.

Secundum, quia in littera Hebraica ad quam pluries recurrit, non videtur fuisse sufficientur eruditus, quasi illam in pueritia didicisset, sed de illa videtur habuisse notitiam, quasi ab aliis in aetate adulta mendicato suffragio acquisitam. Quod multum refert in pluribus sacrae Scripturae passibus, ut in suis locis patebit.

Tertium quia, ut ipse dicit in secundo prologo, inter doctores Hebraicos maxime inducit Rabbi Salomonem, qui inter eos rationabilius ad declarationem sensus litteralis, ut asserit, fuit locutus: cujus oppositum est manifestum apud Hebraeos: qui licet ipsum Rabbi Salomonem reputent solemnem doctorem in thalmudicis, non tamen in his quae pertinent [Col. 0046D] ad fidei et sacrae Scripturae expositionem; sed potius inter eos reputantur majores, seu solemniores in hujusmodi expositionibus quidam alii, ut Rabbi Moyses, Aegyptius, et Rabbi Moyses, Gerundensis, et Rabbi Abenhazra, et alii, prout jam videbitur.

Ut igitur praedicta et quaedam alia magis elucescant, quod valde utile putatur, considerans universalitatem hujus Postillae, ad quam etiam infideles quandoque recurrunt, et multoties non ut discant, sed potius ut reprehendant. Nam ut dicit Magister in prologo: Dissentientibus voluntatum moribus, dissentiens quoque fit animorum sensus; cogitavi ex zelo divinae veritatis illam transcurrere, et ubi juxta modum imbecillitatis meae aliquid visum fuerit additione egere, in marginibus superaddere, Postillamque ipsam cum additionibus tibi, ut in praefatione dicebam, donare. Non tamen me putes ut corrigentem, seu temerarie asserentem: quod absit; sed simpliciter tibi, aliisque, si hoc legerint, proponentem: diffinitionem tamen eorum quae per me dicuntur, et approbationem, seu reprobationem, humiliter et devote relinquo determinationi sacrosanctae [Col. 0047A] matris Ecclesiae, et cujuscunque melius sentientis. Cum autem aliquam additionem hujusmodi legere volueris, oportet ut prius videas sententiam Postillae in eodem passu ad plenum: nam quaelibet additio sententiam postillatoris eodem loco supponit praeintelligendam. Nec ignoro quod non omnibus, scilicet, qui forsan legerint, hoc placebit opusculum, sed formido, ut juxta Bernardum loquar, me ob hanc rem multorum fore indignationi obnoxium, et quod aliquando superfluus, aliquando judicabor praesumptor. Sed quia non ut novus expositor ausus fuerim mittere manum, nec quidquam post Patres quod sit contra Patres, quinimo pro Patribus, ut arbitror, scripsi, sed potius modicum hoc quod videbis plano modo tradidi, profundorum mysteria peritioribus relinquendo, cessat, ut aestimo, praesumptionis reatus. Superfluitatis etiam vitium incurrere me non credo, cum non tam intendissem sacram exponere litteram, quod jam multi majorum nostrorum fecerunt, quam de eadem loquendo sumere occasionem: [Col. 0047B] tum ut senescentis aetatis meae devotionem excitarem; tum ut te ad studia nostra monendo in aliquo adjuvarem; tum etiam quia tecum loqui delectabar, hanc materiam latius utiliusque inter colloquendum honestam utilemque putavi. Si quid tamen superfluitatis praesumptionisve, etsi ego non sentio, tu forsan repereris: solent enim nonnunquam aliqua vitia, praesertim spiritualia, a suis possessoribus ignorari, quae infinita clementia Salvator dignetur ignoscere, tu vero tolera patienter, zelum potius quam effectum considerans.

Nunc autem ad quaestionem propositam veniamus, respondendo ad argumenta.

Ad primum, dicendum, quod Apostolus dicit: »Littera occidit, spiritus autem vivificat (II Cor. III),« non intendit distinguere inter sensum litteralem et spiritualem, de quibus hic agitur: sed inter legem veterem, quae fuerat data in litteris scriptis, scilicet, in tabulis decalogi, et in libris Mosaicae legis; [Col. 0047C] et inter legem novam, quae fuit data in spiritu, scilicet in cordibus, prout fuit prophetatum Jerem. XXXI; unde lex vetus dicitur lex litterae, et lex nova, lex spiritus. Et quia Testamentum Vetus cognitionem peccati dabat, ex qua augebatur concupiscentia occasionaliter ex malitia humana, quae semper nititur in vetitum; non autem dabat gratiam, qua homo adjuvaretur ad implenda divina praecepta: idcirco dicit. »Littera occidit,« scilicet, lex litterae, quae occasionaliter occidit, modo praedicto; sed lex nova, quae lex spiritus dicitur, vivificat, in quantum est lex gratiae, qua homo adjuvatur ad implenda divina praecepta.

Ad secundum, dicendum quod per sensum litteralem non solum habetur historia tantum, scilicet rerum gestarum; sed etiam quae sunt agenda, ut patet ex praeceptis charitatis, in quibus secundum doctrinam Christi tota lex pendet. Similiter per sensum litteralem habentur quae sunt credenda, ut de [Col. 0047D] unitate Dei Deut. VI: »Audi, Israel, Deus tuus unus est,« Et de Trinitate personarum, ut Matth. XXVIII: »Baptizantes eos in nomine Patris, et Filii, et Spiritus sancti,« et sic de aliis ad fidem et spem pertinentibus. Unde secundum Thomam, prima parte, quaest. 1, artic. ult., in responsione ad primum argumentum nihil sub spirituali sensu continetur fidei necessarium, quod Scriptura per litteralem alicubi manifeste non tradat. Ut est sententia Augustini, de Doctrina Christiana. Haec ille. Unde ex hoc quod in quibusdam locis sacrae Scripturae sensus litteralis solum gesta docet, non sequitur simpliciter quod per sensum litteralem non habeantur ea quae sunt de necessitate salutis credenda, agenda et speranda.

Ad tertium, dicendum quod fundamentum in spiritualibus saepe dicitur esse nobilius seu dignius quam aedificium: Christus enim, qui caeteris suppositis Ecclesiae incomparabiliter dignior existit, fundamentum dicitur; unde I Cor. III: »Fundamentum [Col. 0048A] aliud nemo potest ponere praeter id quod positum est, quod est Christus Jesus.« Quod dicitur secundum similitudinem; nam sicut fundamentum in corporalibus sustinet aedificium, et est prius eo, et ipso deficiente aedificium tendit in ruinam: sic in aedificio spirituali Christus sustinet totum corpus Ecclesiae, et est prior eo dignitate et causalitate, sine quo aedificium ecclesiasticum evacuaretur. Similiter suo modo dicendum est de sensu litterali, scilicet, quod est fundamentum, scilicet, respectu aliorum sensuum secundum quamdam similitudinem; nam sicut in aedificio corporali fundamento sublato aedificium tendit in ruinam: sic totus sensus spiritualis sacrae Scripturae rueret sensu litterali totaliter sublato, cum sensus spiritualis de his quae ad salutem pertinent, fundari habeat in sensu litterali, ut dictum est.

Ad quartum, dicendum quod in sacra Scriptura multa traduntur parabolice seu metaphorice, scilicet, [Col. 0048B] sub similitudine rerum corporalium. Et hoc propter duo. Primo propter necessitatem, secundo propter utilitatem. Quia enim debilitas cognitionis nostrae, quae a sensu habet initium, divina intelligere non potest, nisi varietate sacrorum velaminum circumvelata, secundum Dionysium in I de coelesti Hierarchia, idcirco necesse est quod sub talibus similitudinibus divina nobis tradantur. In quo etiam est quaedam utilitas, scilicet, ut rudibus qui ad capienda intelligibilia non sunt idonei, saltem sub similitudinibus corporalibus spiritualia proponantur. Unde Salvator Matth. XIII, postquam proposuit similitudinem dicens: »Exiit qui seminat,« etc., postea discipulis ait: »Vobis datum est nosse mysterium regni,« caeteris autem in parabolis, etc. Unde secundum Thomam, in prima parte, quaest. 1, articul. ultim., in responsione ad tertium argumentum: In talibus parabolicis locutionibus, seu metaphoricis, sensus parabolicus sub litterali sensu continetur. Cujus ratio est: nam per voces significatur aliquid [Col. 0048C] proprie, et aliquid figurative; nec in talibus est sensus litteralis ipsa figura, sed illud quod est figuratum. Non ergo cum Scriptura nominat Dei brachium, est litteralis sensus, quasi in Deo sit membrum hujusmodi corporale: sed illud quod per membrum significatur, scilicet, virtus operativa. Et idem dicendum est cum dicitur, Deum descendere, et hujusmodi: scilicet, quod non est sensus litteralis, quod Deus moveatur aliquo modo, sed quod ad modum descendentis operetur, providentiam suam rebus inferioribus applicando, et sic patet quod sensui litterali sacrae Scripturae ex talibus locutionibus nunquam potest subesse falsum.

Ad quintum, sciendum quod etsi liber sacrae Scripturae (de quo Ezechielis II et Apocal. V) dicatur »scriptus foris« ratione sensus litteralis qui dicitur esse potentior, eo quod per voces immediate significatur; et dicatur »scriptus intus« propter sensum mysticum, seu sensum spiritualem, qui est latentior: [Col. 0048D] non tamen ex hoc sequitur quod sensus litteralis sit minoris dignitatis universaliter, sed solum particulariter, scilicet, in illis locis, seu passibus sacrae Scripturae, in quibus concurrunt duo sensus, unus, scilicet, spiritualis qui de altiori materia tractat, seu utiliori; et alius litteralis, qui tractat de rebus gestis, quae sunt minoris dignitatis, ut dictum fuit supra. Sed ex hac consideratione habetur, quod sensus litteralis simpliciter loquendo sit dignior, eo quod ejus notitia se extendat non solum ad sapientes, qui mystica intelligunt, sed etiam ad rudes, juxta illud Rom. I: »Sapientibus et insipientibus debitor sum.« Ex quo manifeste sensus sacrae Scripturae dicitur scriptus intus et foris, etiam secundum sensum litteralem tantum: nam, ut deductum fuit in tertio articulo hujus quaestionis, de his quae pertinent ad sensum litteralem quaedam sunt intimiora quam alia.

Ad sextum, dicendum quod sicut studium humanarum [Col. 0049A] scientiarum incipit a principiis naturaliter notis: sic studium sacrae Scripturae recte ordinatum incipit ab articulis fidei divinitus in sacra Scriptura revelatis, qui fundantur in sensu litterali sacrae Scripturae. Ex quibus articulis una cum aliis in sacra Scriptura traditis, seu per veram et rectam rationem inventis, proceditur ad aliqua probanda: sicut Apostolus I Cor. XV ex resurrectione Christi arguit resurrectionem communem; et per istum processum devenitur ad omnia quae in sacra theologia veraciter traduntur, quae omnia reducuntur ad sensum litteralem ipsius sacrae Scripturae, ut dictum est. Ex quo patet quod studium sacrae Scripturae incipit ab intellectu sensus litteralis ipsius primarie sumpto, et terminatur in his quae in eadem sacra Scriptura traduntur vel deducuntur ex eis modo praedicto. Caetera autem quae ad sensum spiritualem pertinent, fundari habent in praedictis, ut dictum est. Ex quibus [Col. 0049B] patet excellentia sensus litteralis, in quantum in eo includuntur circa cognitionem divinam, quae est per fidem, tam illa quae se habent in aliis scientiis ut intellectus, scilicet prima principia, quam illa quae se habent ut scientia, scilicet, quae deducuntur a principiis, quam etiam illa quae sunt de summis causis rerum, quae pertinent ad sapientiam, ut in III Ethic. Illud autem quod dicit Apostolus Rom. I: »Invisibilia Dei a creatura mundi, per ea quae sunt facta intellecta conspiciuntur,« proprie intelligitur de his quae cognoscuntur de Deo per creaturas, ut philosophi cognoverunt; unde ibidem dicit: »Quod notum est Dei, manifestum est illis,« etc.

Ad septimum, dicendum quod ex illa auctoritate Gregorii non est intelligendum quod sensus litteralis sacrae Scripturae, scilicet, qui ab auctore intenditur, deficiat in aliquo, loco sic ut vel falsum includat, vel aliquid penitus inutile: primum enim esset infirmare [Col. 0049C] totam auctoritatem sacrae Scripturae, ut Augustinus dicit; secundum contra Apostolum sic dicentem: »Quaecunque scripta sunt, ad nostram doctrinam scripta sunt.« Sed quia sensus litteralis acceptus a significatione, qua voces significant res, quandoque deficit, in tali casu dicit Gregorius quod redeundum est ad significationem, qua res per voces significatae aliud ulterius significant, quod pertinet ad mysticam expositionem. Et in talibus sensus litteralis principaliter intentus ab auctore non est ille qui per significationem vocum primario intelligitur sed potius ille qui ulterius per significationem rerum per voces significatarum habetur. Contingit autem hoc in sacra Scriptura multipliciter. Primo in locutionibus parabolicis, ut dictum fuit in responsione ad quartum argumentum. Item cum Scriptura loquens de uno ad litteram, transit ad aliud cujus est figura, ut patet in prima regula et ultima beati Isidori, quae [Col. 0049D] ponuntur in secundo prologo hujus Postillae. Item cum aliqua historia, secundum significationem vocum tantummodo intellecta, non inducit aliquam instructionem in fide, seu in moribus utilitatem, neque etiam inducit ad aliquam honestatem in conversatione humana, sed potius videtur aliquam speciem mali inducere seu approbare, et ideo in tali historia requirendus est necessario sensus secundum mysticam significationem accommodatus et utilis ad aliquid praedictorum; juxta illud Isa. XVIII; »Ego Dominus docens te utilia« Et hoc insinuant verba Gregorii in praedicta auctoritate cum dicit: »Cum ordo historiae deficit;« historia enim sacra ordinatur ad nostram doctrinam: cum autem in hoc secundum significationem vocum deficiat, constat quod ordo historiae deficit, et sic sine dubitatione redeundum est ad spiritualem sensum, modo praedicto, qui in talibus habendus est pro litterali. Cujus exemplum habetur III Regum I, in historia de Abisag adducta ad David in senectute sua, prout Hieronymus ibidem notabiliter exponit (Vide ibi in Additione secunda). [Col. 0050A] Qui quidem defectus in sensu accepto secundum significationem vocum tantum saepe contingit in sacra Scriptura modo praedicto; unde in talibus locis recurrendum est ad auctoritatem beati Gregorii supradictam, quae valde attendenda est.



Copia cujusdem litterae, quae contra determinationem praedictae quaestionis a quodam magistro in sacra pagina de ordine Minorum, auctori additionum fuit missa.

Alme praesul. ut alter Simeon annosus, famosus studio divinae legis, tuam emeritam senectutem obtulisti quasi sacrificium vespertinum: in quo forsan responsum accepisti a Spiritu sancto, non videre mortem, nisi prius additionibus declarativis declarationes litterales utriusque Testamenti elucidares, quasi inesset vena vitae et in lumine tuo lumen illius [Col. 0050B] videretur; idcirco tibi laus et honor in Ecclesia sanctorum, ut caeteris sacram Scripturam elucidantibus est concessus. Et quoniam, alme praesul, apex et pastor, speculum et agalma luciforme, prooemialiter introductio tui operis, Additiones nominati, ad manus mei pauperis fratris minoris suspirantis, fama primo, secundo scriptura pervenit: in quo cernens mentis tuae rectitudinem complantatam ramusculo bonae naturae legis [(a) 1Kb] , quam interserit Paulus ad thesaurizandum patres filiis; nec minus terminum quaestionis, qua quaerit tua ingeniosa solertia dignitatem litteralis intelligentiae, abundare aliis sacrae Scripturae sensibus, pro cujus parte contra, octo rationibus Achilleis fundamentum firmitatis quaestionatae veritatis agitasti, non modicum firmitatem ejusdem solidando; in eo honoris virtuti debiti decisionem assignando sub numero senario. In quibus omnibus, et si magna exuberat utilitas, attamen non [Col. 0050C] ingeniosa subtilitas mentem reficit elevatam, non satiat tuae quaestionis determinatio affirmativa, cum sua solidatio potius oppositum concludat. Quoniam sicut adoratio imaginis non propter imaginem, sed imaginatum fit, sic reverentia et honor litterae propter spiritum: et propter quod unumquodque, et illud potius; honor enim et reverentia transit in prototypum. Non urna aurea manna plena, virga et tabulae propter arcam foederis, sed arca propter talia reverenda erat. Quid interiora, nisi spiritualis intelligentia? Quid arca, nisi littera prospectatur? Quod adhuc distinctius Ezechielica visio manifestat, cum pulchrius ista depingit sub metaphora rotae in medio rotae. Rota in medio rotae, littera gratiae in littera legis: quibus non concedit vitam, sed spirituali intelligentiae cum subjungit: »Et spiritus vitae erat in rotis.« Haec enim est vera vita, quam Verbum vitae caecitati Judaicae praedicavit, cum dixit: »Scrutamini [Col. 0050D] Scripturas,« etc. Non satiat etiam primum decisionis, nec secundum, nec tertium, nec quartum, nec quintum, imo nec sextum, ubi agitur de comparatione sensus litteralis ad mysticum sensum, inter quos comparatio non est possibilis propter gradus diversarum specierum, extra quod non contingit comparatio propter intensionem gradualem specificae naturae. Quare ex his dependenter fallit motivum triplicis considerationis, qua sensus litteralis aliis sensibus sempliciter comparatus est dignior, scilicet, ex parte extensionis: fallit istud cum cuncta sacra eloquia plena sint Dominicis sacramentis. Hanc longiorem extensionem spiritus supra litteram cognovit Paulus cum dixit, »Omnia in figura illis contingebant,« non solum scripta, sed etiam quocunque modo alio tradita. Et propter hoc etiam fallit secundum, videlicet, ex parte universalitatis, quoniam quanto aliquid universalius, tanto communicabilius. Sensus autem litteralis propter suam limitationem per doctores famosos et signanter per doctorem Irrefragabilem, est incommunicabilis; non enim dividitur, [Col. 0051A] sed pene mysticus multiplicatur. Et ponam multiplicationem doctoris, Quoniam, inquit, aut refert mores, aut fidem. Primo modo tropologicus, secundo modo dupliciter, quoniam vel fidem Deitatis, vel humanitatis; si Deitatis, anagogicus; si humanitatis, allegoricus. Tertium autem etiam fallit: quoniam dignitas istorum sensuum attenditur penes majorem utilitatem, quae consequitur majorem certitudinem, quantum est ex se: non enim certitudo spiritualis intelligentiae, est speculationis, sicut litteralis intelligentiae: sed est certitudo experientiae, et secundum affectum, et per modum gustus, per spirationem et testimonium Spiritus sancti. Ex quibus non consurgit ratio commendationis Postillae doctoris Nicolai; sed confidendo de tui benigna conditione, cui me devote commendo, aestimo rationem suae commendationis consurgere ex oppositis adjectivis, quibus Nicolaum tam immerito reprehendere niteris. Commendatur enim quis ex proprio opere; quare sententias doctorum postposuit quasi impertinentes, [Col. 0051B] ut auctorizaret opus suum Ecclesiae doctoribus, a qua non deviavit: Nec probas quod dicis, verba sancti Thomae esse igne charitatis examinata: cum in pluribus suis determinationibus sint impugnata per plures ingeniosos theologos, viros admirabiles, quasi in corpore vel extra corpus scripserint, Deus scit. Commendatur secundo, et si non a proprietate sermonis Hebraici, quem non in lacte suxit, sed a veritate sententiae, circa quam non erravit, immiscendo illam habitui theologico, qui illum lactavit. Commendatur tertio in eo quod inter omnes doctores Hebraicos Rabbi Salomonem elegit, quoniam inter omnes illum meliorem theologum invenit. Ista sic indigesta tuae digestae prudentiae, alme praesul, scribo calamo brevissimo, commendans tuae ingeniosae scientiae defectus calami ignari: attamen Deo teste tibi nunc plus quam viventi in saeculo afficior, cum inter mortales sis nunc virtuosior, et tui reverentia esset mihi opus tuum assidua diligentia si [Col. 0051C] occurrisset mihi sua praesentia. Vive cum gratia, ut vivas semper in gloria.



Copia responsionis ad praedictam epistolam.

Venerandae religionis vir, frater et amice charissime, litteras tuas me recepisse recognosco, in quarum exordio me alterum Simeonem vocas, cui in nullo me credo assimilari, nisi forte in senecta, utinam uberi. Sed illarum processu aliqualiter conspecto, te potius vocare possem alterum Samaritanum: oleum enim laudis cum vino reprehensionis artificiose satis attulisti. De utraque autem materia plus quam casus requireret credo te attulisse. Non enim talem ac tantum me sentio qualem me scripsisti; nec dicta mea, de quibus agitur, in quantum ingenii mei modulus intelligere valet, reprehensione tua condigna reperio. Si tamen sunt, libenter correctionem recipiam: non enim vanum nomen acquirere, [Col. 0051D] sed veritatem inquirere, propositi mei est. Sed per hoc latius discurrendo, quantum ad primum, tuum benevolum erga personam meam affectum, a quo hujusmodi oleum emanasse concerno, gratiam habeo, et gratiarum retributione aestimo esse condignum. De secundo vero amplector libenter effectum: ferrum enim ferro acuitur, et contrariorum solutionibus veritas magis elucescit. Decrevi autem per singula argumenta tua discurrere, et omni rhetorum flore deposito, verbis planis, quibus in scientiarum investigationibus uti solemus, singulis, prout mihi videbitur, respondere, objectiva verba tua in locis suis repetendo, ut omni confusione semota, singulorum veritas apertius innotescat.

Dicis enim primo de quaestione mea in generali sic: »In quibus omnibus etsi magna exuberat utilitas, attamen non ingeniosa subtilitas mentem reficit elevatam.«

Circa quod non modicum de tua discretione admiror: [Col. 0052A] verba enim quae in sacrae Scripturae expositionibus magnam exuberant utilitatem, quid si non reficiant mentem elevatam? Quidam enim prophetarum scripsit: »Ego Dominus docens te utilia (Isa. XLVIII),« unde non dixit subtilia, seu ingeniosa: talia enim quae, ut dicit, mentem elevatam reficiunt, si contra utilia distinguantur, potius pertinere videntur ad alta sapere quam ad sobrietatem.

Consequenter dicis quod non satiat te quaestionis determinatio affirmativa, etc. Ex quo videtur quod non vidisti, vel forte non attente considerasti, determinationem meam, specialiter in sexto articulo responsali, ubi manifeste habetur quod decisio, seu determinatio mea non fuit affirmativa simpliciter, sed distinctiva. Sunt enim ibi tres distinctiones, secundum quarum unam sensus naturalis praeeminet, secundum aliam vero est aequalis dignitatis, et secundum aliam etiam minoris dignitatis, quam sensus spiritualis.

Consequenter dicis quod reverentia et honor litterae [Col. 0052B] est propter spiritum, quia propter unumquodque et illud magis; ex quo conaris concludere quod sensus litteralis honoratur propter spiritualem. Ad quod deducis exemplum de arca foederis, cui honor debebatur propter contenta in ea, et non econtra. Frater mi charissime, mihi videtur te hic involvisse sententias. Si enim per hoc quod dicis, littera, intelligis characteres in tabulis expressos, et per spiritum intelligis sensum per eos signatum, utique conceditur tibi, sed nihil facit contra me argumentatio. Nam sensus litteralis est qui primo per litteram intelligitur, et ei debetur honor potius quam litterae materiali. Si autem per hoc quod dicis, littera, intelligis sensum litteralem, et per spiritum, sensum mysticum, seu spiritualem, sic distinguendum est: Nam in quibusdam locis sacrae Scripturae, ut in historialibus Veteris Testamenti, seu caeremonialibus, et hujusmodi, dignior est sensus mysticus quam litteralis, ut in sexto articulo responsali quaestionis praedictae [Col. 0052C] fuit ostensum; et in talibus potest habere locum exemplum praedictum de arca foederis. In aliis vero locis, ubi sensus litteralis solus secundum Augustinum inquiritur, exemplum nullum videtur habere locum, ut patet in materia propria de qua loqueris. In tabulis enim Testamenti, quae in arca foederis concludebantur, nihil aliud continebatur nisi praecepta decalogi: quae quidem praecepta non exponuntur principaliter seu communiter, nisi secundum sensum litteralem, ad quem omnes expositiones eorum, quantumcunque multiplices, reducuntur.

Consequenter deducis visionem Ezechielis de rota in medio rotae ad tuum propositum ostendendum, quod manifeste videtur non valere. Si enim hanc visionem allegas secundum litteralem sensum, interroga magistrum Nicolaum, qui litteralem sensum maxime sequitur, et dicet tibi quod per quaternarium numerum animalium et rotarum in visione Ezechielis intelligitur quaternarius regnorum succedentium, [Col. 0052D] scilicet Chaldaeorum, Persarum, Graecorum, et Romanorum: et sic auctoritas tua secundum litteralem sensum nihil facit contra me; si autem eam allegas secundum sensum mysticum, seu spiritualem, vide Gregorium, qui hanc visionem in Homeliis suis super Ezechielem eleganter exposuit, qui rotam in medio rotae Novum Testamentum in medio Veteris exposuit: constat autem quod in utroque Testamento, et per consequens in utraque rota, invenitur sensus litteralis. Sed dicis, licet in utroque Testamento invenitur sensus litteralis et spiritualis vita, tamen non conceditur nisi spirituali intelligentiae, cum subditur: »Et spiritus vitae erat in rotis.« Audi rogo, si per spiritualem intelligentiam solum intelligeres spiritualem sensum, seu mysticum excluso sensu litterali, manifeste deviares a veritate sacrae doctrinae. Constat enim quod omnia quae de necessitate salutis traduntur credenda seu agenda in sacra Scriptura, sub sensu litterali reperiuntur. [Col. 0053A] Mysterium enim summae trinitatis et unitatis, quod inter credenda summum tenet locum, in auctoritatibus sacrae Scripturae secundum sensum litteralem intellectis fundatur. Unde Augustinus, tractans de ordine servando cum de Trinitate agitur, in libro IV de Trinitate sic dicit: »Primo contra auctoritates sacrarum Scripturarum: utrum fides ita se habeat demonstrandum est, deinde adversus garrulos,« etc. Constat autem quod auctoritates sacrarum Scripturarum, quae nos obligant ad credendum in mysterium sanctae Trinitatis, sunt illae quae secundum sensum litteralem hoc dicunt: tantummodo enim a talibus sumitur efficax argumentum, secundum eumdem Augustinum de Doctrina Christiana. Unde omnia testimonia quae a Magistro in 1, distinct. 2, ad hoc mysterium fundandum deducuntur, intelliguntur secundum sensum litteralem, ut ibidem patet. De mysterio autem incarnationis Verbi, in cujus agnitione vita aeterna consistit, unde: [Col. 0053B] »Haec est vita aeterna, ut cognoscant te Deum, et, quem misisti, Filium tuum (Joan. XVII),« etc., manifestum est quod omnia circa hoc de necessitate salutis credenda, in sensu litterali principaliter traduntur; ut cum de incarnatione dicitur: »Verbum caro factum est (Joan. I),« quod secundum sensum litteralem incarnationem veram significat; et cum de morte dicitur: »Clamans voce magna exspiravit (Marc. XV);« et sic de aliis circa humanitatem Christi credendis: quae omnia in sensu litterali inveniuntur. Idem de creatione mundi, aliis articulis fidei, qui nobis proponuntur credendi, qui omnes sub sensu litterali inveniuntur; et ideo habent vim obligatoriam, ut dictum est. De his vero quae agenda sunt de necessitate salutis, solum accipio illa duo manifesta: in quibus tota lex pendet et prophetae, secundum testimonium Salvatoris, scilicet: »Diliges Dominum Deum tuum ex toto corde (Matth. XII),« etc.; et: »Diliges proximum tuum sicut teipsum (Ibid.).« Ista enim mandata non habent [Col. 0053C] nisi sensum litteralem. Non enim in hoc loco res significatae per hanc vocem, Deus, seu per hanc vocem, proximum, et per hanc vocem, diliges, ulterius alias res significant, a quibus rebus sic significatis sensus alius accipiatur, ut est manifestum. Et attende quod non solum praedicta, quae de necessitate salutis sunt agenda, sed etiam illa quae ad statum perfectionis pertinent, et ut consilia dantur, habentur per sensum litteralem, ut cum dicitur: »Si vis perfectus esse, vade, et vende omnia quae habes, et da pauperibus (Marc. XIX).« In quibus verbis secundum sensum litteralem intellectis includuntur omnia illa, quae ad statum perfectionis pertinent, ut est manifestum. Item doctrina sacramentorum Ecclesiae, quibus gratia justificans datur seu augetur, quaero per quem sensum datur nobis in Scripturis? Per litteralem seu mysticum? Non est dubitabile quod per litteralem. Cum enim dicitur: »Qui crediderit, et baptizatus fuerit,« etc. (Marc. XVI), [Col. 0053D] secundum sensum litteralem institutio sacramenti baptismi intelligitur; similiter cum dicitur: »Caro mea vere est cibus, et qui manducat meam carnem, et bibit meum sanguinem,« etc. (Joan. VI), secundum sensum litteralem doctorum hujusmodi habetur virtus, seu efficacia sacramenti Eucharistiae. Similiter per sensum litteralem hujusmodi dicti: »Confitemini alterutrum peccata vestra (Jac. III),« sacramentum poenitentiae intelligimus. Quis ergo sanae mentis audeat dicere quod in sensu litterali non est spiritus vitae, cum in eo omnia credenda et agenda ad vitam spiritualem pertinentia tradantur?

Sed forte diceres quod omnia praedicta etiam habentur in sensu mystico, nam per sensum allegoricum habentur ea quae sunt credenda, et per tropologicum quae sunt agenda. Ad quod dicendum quod nihil sub sensu spirituali continetur fidei vel moribus necessarium, quod Scriptura alicubi per litteralem [Col. 0054A] sensum manifeste non tradat. Unde Augustinus ad Vincentium Donatistam: »Quis autem non imprudentissime nitatur aliquid in allegoria positum pro se adducere, nisi habeat etiam manifesta testimonia, quorum lumine illustrentur obscura?« Sed ulterius de sensu mystico videris dicere sic: Haec enim est vera vita, quam Verbum vitae caecitati Judaicae praedicavit, cum dixit: »Scrutamini Scripturas, in quibus putatis vos vitam aeternam habere (Joan. V);« per haec tua verba sentio aestimare quod per scrutinium Scripturarum, a Christo praeceptum Judaeis, intelligitur eis mandare ut de sacris litteris educerent, seu extraherent sensum spiritualem seu mysticum: quod, salva pace dixerim, nullam continet veritatem. Audeo enim tibi, frater, dicere, Scrutare omnia sacra Evangelia Dei, et nunquam reperies Christum allegasse aliquam auctoritatem sacrae Scripturae, vel discipulis erudiendis, aut Judaeis contradicentibus, seu etiam diabolo tentanti, nisi sub sensu litterali [Col. 0054B] intellectam. Unde et Magister Nicolaus hoc recte considerans, in tota Postilla sua Veteris Testamenti, ubi occurrit aliquis textus allegatus in Novo a Christo et a discipulis, semper exponit eum secundum sensum litteralem, in tantum quod etiam vel illud Psalmistae: »Lapidem quem reprobaverunt aedificantes, hic factus est in caput anguli (Psal. CXVII),« exponit intelligendum esse secundum sensum litteralem de Christo, eo quod Christus Judaeis illum textum de seipso allegavit. Similiter omnes auctoritates Veteris Testamenti, quas Apostolus allegat ad Hebraeos I ad probandum divinitatem Christi, et alia ejus mysteria, conatur eos reducere ad sensum litteralem, quantumcunque prima facie habeant aliam apparentiam; quod est necessarium ad hoc, quod sint efficaces ad concludendum intentum; et sic in aliis quibuscunque locis totius Postillae. Ex quo concluditur contra te: ipsos enim sensus mandabat Christus scrutari; de quibus ipse quotidie docebat, praedicabat, seu disputabat: qui sunt tantummodo [Col. 0054C] litterales, ut dictum est; et ideo illud verbum Christi: »Scrutamini Scripturas,« quod pro te allegas, secundum magistrum praedictum, exponitur de mysteriis Christi, quae in sacris Scripturis secundum sensum litteralem intellectis reperiuntur. Dicit enim super praedicto verbo, scilicet: »Scrutamini Scripturas:« Sic Scriptura Veteris Testamenti designat tempus adventus ejus; Gen. penult.: »Non auferetur sceptrum de Juda,« etc.; et Dan. IX, ubi determinatur adventus Sancti sanctorum sub numero certo hebdomadarum. Determinat etiam locum nativitatis Mich. V: »Et tu Bethlehem?« Determinat etiam modum nascendi Isa. VII: »Ecce virgo concipiet?« Et modum conversandi, Zach. IX: »Ecce rex tuus venit tibi?« Et modum moriendi, Isa. LIV: »Sicut ovis ad occisionem ducetur,« etc. Et breviter, omnia Christi mysteria in Veteri Testamento inveniuntur expressa, et in Christo completa. Haec ille. Constat [Col. 0054D] autem quod omnes auctoritates praedictae, allegatae per Postillatorem secundum sensum litteralem praedicta mysteria significant. Et sic patet quod cum dicitur: »Scrutamini Scripturas,« referendum est ad sensum litteralem, quod est intentum.

Sed forte dices quod sensus litteralis non indiget scrutinio, cum ex significatis per vocem accipitur, sic statim offert se intellectui, cum modico scrutinio, seu rationis indagine: unde hoc superfluum videtur caecitati Judaicae Christum praedicasse: »Scrutamini Scripturas;« cum ipsi de hoc sensu satis edocti fuissent. Non sic, frater mi, non sic: sensus enim litteralis sacrae Scripturae, licet ex significatis per vocem accipiatur, ut dicis, multi tamen in ejus inventione vel acquisitione erraverunt, tam in Veteri quam in Novo Testamento. Cujus ratio est: Nam sicut de viis Domini, quae sunt ejus praecepta, seu consilia, legitur per prophetam: »Rectae sunt viae Domini, et justi ambulabunt in eis; praevaricatores [Col. 0055A] autem corruerunt in eis (Ose. XIV);« sic in sensu litterali contingit; scilicet, quod licet sit rectus, id est planior; et justi, id est habentes lumen fidei, ambulabunt in eis, scilicet intentis et significatis per sensum litteralem fidei adhaerendo: praevaricatores tamen, scilicet carentes hujusmodi lumine, scilicet fidei, corruent in eis. In Veteri Testamento Judaei Christi contemporanei circa hujusmodi sensum litteralem multipliciter errabant: sicut et moderni priorum suorum errorem sequentes, ut in multis locis Evangelii patet. Unde in praeceptis decalogi, quae sunt principalia inter legis praecepta, in tantum errabant, quod per praecepta de observatione sabbati intelligebant prohiberi ad litteram, ne quis in sabbato proximum suum curaret, quod est inhumanum; de quo confutabat eos Christus, ostendens quod licet in sabbatis bona facere, dicens: »Quis ex vobis qui habet unam ovem, et si ceciderit in sabbatis (Matth. XII),« etc. Similiter in homicidio non intelligebant [Col. 0055B] prohiberi, nisi occisionem corporis humani: quibus aperuit Dominus sensum, asserens omnem iniquum motum ad nocendum fratri in homicidii genere debere deputari. Hoc idem declarat Augustinus contra Faustum de omnibus illis, de quibus dicitur in Evangelio: »Audistis quia dictum est antiquis.« Errabant etiam circa praeceptum de honoratione parentum, irritum facientes Dei mandatum propter traditionem suam, ut testificatur Matthaei XV et Marci VII; qua ratione ostendit de eis dictum fuisse per Isaiam: »Populus hic labiis me honorat,« etc. Super quo et aliis erroribus quibus adhaerebant in sensu litterali sacrae Scripturae deficientes, de eis ibidem concludit: »Caeci sunt, et duces caecorum.« Unde caecitas Judaica, quam Christus reprobat, circa falsum intellectum sensus litteralis consistit. Patet etiam hoc per praedictas auctoritates Veteris Testamenti, quas Postillator allegavit, super illud verbum: »Scrutamini Scripturas;« quae quidem auctoritates secundum verum [Col. 0055C] sensum litteralem mysteria Christi significant, ut supra dictum est: quem quidem sensum litteralem Judaei multifarie pervertentes, veritatem fidei per eas expressam non verentur negare; unde recte eis dicitur: »Scrutamini Scripturas;« id est diligenter attendite verum sensum litteralem in eis contentum. Item attendendum quod quia inter praedictos errores periculosior erat error circa cognitionem Christi, circa quam pertinacissime se habebant; testatur enim Lucas quod cum eis semel in synagoga illud Isaiae LXI: »Spiritus Domini super me; propter quod unxit me evangelizare pauperibus,« etc., exponeret, de seipso fuisse dictum, finaliter ejecerunt illum extra civitatem, ut praecipitarent eum; merito igitur talibus Christus dicebat: »Scrutamini Scripturas;« quia si talium Scripturarum sensum litteralem verum habuissent, testimonium verum invenissent de Christo, et ideo subjungit: »Illae sunt quae testimonium perhibent de me.« Testimonium [Col. 0055D] autem a sacra Scriptura non habetur certum nisi ex sensu litterali, ut Augustinus in multis locis testatur.

Idem patet in Novo Testamento. Nam si Arius verum litteralem sensum habuisset hujus dicti: »Ego et Pater unum sumus,« hanc autem unitatem intelligendo in divina natura; similiter et hujus dicti: »Pater major me est,« verum intellectum habuisset, intelligendo majoritatem respectu naturae assumptae, non corruisset in haeresim suam damnatam. Sed quia praedicta aliter intellexit ad litteram quam catholici Spiritu sancto illuminati intellexerunt, lapsus est in laqueum. Et sic patet quod circa verum intellectum litteralem Evangelii praedictus error consistit: et sic intelligendum est de aliis. Ex quo patet intentum.

Ulterius dicis quod non satiat te primum decisionis meae, nec secundum, nec tertium, nec quartum, nec quintum. Circa quod si ostendisses rationem tuae [Col. 0056A] insatietatis, forte satisfieret tibi. Sed quia praetermisisti assignare rationem, nullam tibi do responsionem; nisi quod cavendum est ab insatiabilitate cordis, quae in sacris Scripturis reprobatur.

Circa sextum, quia ibi declarasti mentem tuam, merito respondendum est tibi. Dicis primo quod inter sensum litteralem et mysticum non est possibilis comparatio. Quod valde irrationabiliter dictum reputo: tum quia tu ipse praedictos sensus comparas ad invicem: asseruisti enim quod sensus mysticus est dignior, et per consequens sunt comparabiles per te; tum quia nullus rationabiliter negare posset creatorem esse digniorem creatura, distantia autem inter creatorem et creaturam excedit quamcunque distantiam inter res creatas, ut est manifestum; tum etiam quia isti duo sensus, de quibus agimus, sunt species sub genere expositionis sacrae Scripturae contentae, ut patet per omnes doctores de hoc loquentes, ut Bedam, Augustinum et alios. Nihil enim [Col. 0056B] prohibet quod sicut dicemus speciem humanam esse digniorem brutali seu irrationali, sic quod unus sensus exponendi sacram Scripturam sit altero dignior.

Consequenter, quia dixeram in conclusione quod sensus litteralis esset dignior ex parte extensionis, eo quod quaelibet propositio sacrae Scripturae habet sensum litteralem verum: sensus vero mystici non se extendunt ad totam sacram Scripturam; contra quod dicis sic: Fallit istud, cum cuncta sacra eloquia plena sint Dominicis sacramentis. Hic videris involvere sententias per acceptionem hujus dicti sacramentum; si enim acciperes sacramentum proprie, ut significet sacramenta novae legis et etiam veteris, sic falsum assumeres. Multa enim sunt eloquia in quibus nulla fit mentio de sacramentis, in quocunque sensu talia eloquia sumantur. Si autem per sacramentum intelligas sacrum secretum, ut per hoc intelligatur sensus mysticus, sic etiam assumeres falsum. Ostensum est enim in secundo articulo [Col. 0056C] quaestionis, de qua agitur, quod sunt multa in sacra Scriptura in quibus solus sensus litteralis est quaerendus: et est sententia Augustini super Genesi ad litteram. Si autem per sacramentum intelligis quamcunque sacram doctrinam, sic verum dicis, sed nihil facit contra me, quia in illis passibus in quibus solus sensus litteralis quaerendus est, sunt multa sacra documenta de fide seu moribus, prout deductum fuit supra; et sic patet quod extensio sensus litteralis stat in suo vigore; sed ad probationem tui assumpti, scilicet quod sensus mystici extendantur ad totam sacram Scripturam, sic allegas: Hanc extensionem spiritus supra litteram cognovit Paulus cum dixit: »Omnia in figuris contingebant illis (I Cor. X),« non solum scripta, sed etiam quocunque alio modo tradita. Haec auctoritas Pauli, si bene attendas, nihil facit contra me. Loquitur enim ibi de gestis populi tantum sub antiquo Testamento degentis, quorum vita erat prophetica: unde narratis [Col. 0056D] in eodem capitulo quibusdam eorum gestis, tam in transitu maris quam sub nube, et hujusmodi, concludit: »Haec autem omnia contingebant illis in figura.« Non enim dixit solum, omnia contingebant, sed cum hac additione, »Haec autem omnia,« ut ostenderet se de illis et similibus tantummodo loqui. Similiter non dicitur quod omnia dicebantur illis in figura, sed »contingebant;« in quo manifeste ostendit quod loquitur de gestis contingentibus, non autem revelatis seu praeceptis eisdem. Nunquid quod dicitur in veteri lege: »Audi, Israel, Deus tuus unus est (Deut. VI),« contingebat eis in figura? vel quod dicitur: »Diliges Dominum Deum tuum ex toto corde tuo,« et hujusmodi et sic de similibus? Absit: ibi solus litteralis sensus est quaerendus secundum sententiam Augustini. Et ex hac consideratione clarius patet praeeminentia sensus litteralis secundum extensionem: extendit enim se ad auctoritates notabiliores et excellentiores sacrae Scripturae [Col. 0057A] de quibus dictum est supra, in quibus auctoritatibus mysticus sensus non habet locum.

Consequenter dicis quod sensus litteralis non est universalior, quia de quanto aliquid est universalius, tanto est communicabilius: sed sensus litteralis propter suam limitationem, et signanter per doctorem Irrefragabilem, est incommunicabilis, eo quod non dividitur, sed bene mysticus multiplicatur.

Attende, frater, rogo, si comparas sensus sacrae Scripturae ad invicem secundum eorum limitationem ad materias de quibus agunt, manifestum est quod quilibet sensus mysticus limitatur ad certam materiam. Tropologicus enim sensus solum agit de agendis secundum mores, allegoricus vero de credendis, anagogicus de sperandis; sensus autem litteralis de singulis praedictis, et etiam de jam gestis manifeste tractat. Nec credo quod doctor Irrefragabilis hujus oppositum asserat, et sic comparatio tua potius [Col. 0057B] facit pro me.

Item si attendisti universalitatem, quam attribuo sensui litterali satis manifesta est: consistit autem in hoc quod non solum litterati, seu sapientes, sed etiam rudes, qui ad intelligibilia capienda non sunt idonei, tamen per sensum litteralem capiunt spritualia, saltem sub similitudinibus corporalibus, juxta istud Apostoli: »Sapientibus et insipientibus debitor »sum (Rom. I);« unde ex parte hujus universalitatis sensus litteralis manifestam habet praeeminentiam.

In hoc autem objicis de incommunicabilitate; si sic opinaris, a veritate devias manifeste. Communicatur enim sensus litteralis cuilibet propositioni sacrae Scripturae, ut dictum est: et iterum in multis unus passus habet multiplicem expositionem litteralem, prout fuit ostensum in tertio articulo quaestionis. Est etiam sensus litteralis abyssus multa, propter magnas difficultates in eo contentas, circa ea quae ad fidem et mores pertinent. Nec mirandum: [Col. 0057C] nam in scientiarum humanarum libris, in quibus solus sensus litteralis est inquirendus, quamplurima commenta sunt, et plures expositiones seu scripta. Similiter et multiplices quaestiones ad mentem auctorum intelligendam seu elucidandam, ut patet in physicis, metaphysicis, et ethicis. Similiter in facultatibus utriusque juris, et hujusmodi; in quibus nec in textu, nec in glossa est sensus nisi litteralis. Si igitur in illis, in quibus solum illa tractantur quae in lumine naturalis rationis cognosci possunt, tot multiplicitates commentorum varietatesque quaestionum, et expositionum, et hujusmodi, circa sensum litteralem inveniuntur, quanto magis in Scriptura divina, ubi agitur de his quae supernaturali lumine tantummodo cognoscuntur, inveniri possunt multiplices sensus litterales, seu expositiones, quaestiones, et hujusmodi.

Nec credo te latere quod sensus litteralis dividitur in tres species secundum Augustinum in libro de [Col. 0057D] Utilitate credendi, scilicet in historicam, etymologicam et anagogicam, ut in tertio articulo exposui: similiter, et septem claves suae regulae quas Isidorus tradit in libro de summo Bono, quae in prologo a Postillatore ponuntur, non sunt nisi quaedam species sensus litteralis, ut patet intelligenti. Ex quibus manifeste patet quod sensus litteralis est communicabilis et multiplicabilis.

Dicis etiam consequenter quod dignitas istorum sensuum attenditur penes majorem utilitatem, quae consequitur majorem certitudinem: quod tibi concedo, prout in quaestione praedicta largius est deductum. Sed quod subjungis quod certitudo spiritualis intelligentiae non est speculationis, sicut litteralis intelligentia; sed est rectitudo experientiae, et secundum affectum, et per modum gustus, per inspirationem et testimonium Spiritus sancti: hic manifeste involvis sententias. Attribuis enim sensus spirituali, seu mystico, quod in homine spirituali habet locum: [Col. 0058A] non enim de ratione sensus spiritualis, seu mystici, est ut det gratiam eum intelligenti, seu invenienti: nec etiam est necessarium quod habens verum sensum mysticum, seu spritualem, sacrae Scripturae, sit in gratia gratificante: sufficit enim ad sensum spiritualem, seu mysticum recte inveniendum, seu habendum, habere, seu participare donum prophetiae, seu donum interpretationis sermonum; quae licet sint gratiae, tamen sunt gratis datae tantum: et sic certitudo illa, quam dicis per modum gustus, pertinet ad donum sapientiae: secundum quod spiritualis homo judicat omnia, etiam profunda Dei secundum Apostolum (I Cor. II) de quo non agitur in proposito. Ex hoc dicto tuo etiam sequeretur quod nullus haberet certitudinem alicujus sensus mystici seu spiritualis sacrae Scripturae, nisi existens in gratia: et cum nemo sciat de lege communi utrum sit dignus amore vel odio, sequitur quod nullus sciret se habere talem certitudinem praedicti [Col. 0058B] sensus mystici de lege communi, quod esset valde inconsonum rationi.

Consequenter dicis quod non probo verba sancti Thomae esse igne charitatis examinata. Si bene attendisti verba mea, sic dixi: Credo verba sancti Thomae esse igne charitatis examinata: unde de credulitate mea non requiritur aliud testimonium, nisi quod in dictis et in scriptis meis semper sequor istum sanctum doctorem, utinam digne et sufficienter. Nec ignoro quod dicta sua in pluribus sunt impugnata per plures ingeniosos theologos, viros admirabiles, ut dicis, nec ex hoc impeditur mea credulitas seu prosecutio: tum quia saepe contingit doctrinas veras impugnari, tam in theologicis, quorum principium positum est in signum cui contradicetur, quam in peripateticis; tum quia illa in quibus contradicitur, non referunt, ut firmiter credo, ad expositionem alicujus passus sacrae Scripturae, an sic vel aliter teneatur: et ideo talia apud me, qui de solo vero intellectu sacrae Sripturae et divinae curo, magis [Col. 0058C] sunt curiosa quam fructuosa. Unde et Apostolus de similibus dicit quod quaestionem magis praestant quam aedificationem, et caetera.

Ultimo commendas magistrum Nicolaum eo quod sententias sanctorum doctorum propriae sententiae postposuit, ut auctorizaret opus suum; et si simpliciter illum commendares, recte utique faceres: commendandus est enim, qui tanto studio et labore sacram Scripturam exposuit sub plano et suavi stylo; sed miror te ex hoc illum commendasse, quod sententias suas dictis sanctorum praeposuit, ut ais, ad auctorizandum opus suum, cum huic commendationi non solum sacra Scriptura repugnet; legitur enim (II Cor. X): »Non qui seipsum commendat, ille probatus est;« et Prov. XXVII: »Laudet te os alienum, non tuum.« Hoc etiam physica doctrina suadet; ait enim Philosophus: Laudamus seipsos vituperantes. Et sic per oppositum seipsum laudare, seu aliis praeponere, non est commendabile; praesertim [Col. 0058D] cum Postillator, de quo loquimur, ut ordinis Minorum dignus professor, humilitatem, non praesumptionem sequi aestimandus est. Magna enim de se sentire hi qui mollibus vestiuntur, et in domibus regum sunt, consueverunt. Nec enim adduci possum ut credam quod postponere sententiam Hieronymi, vel alicujus sancti doctoris, dicto Rabbi Salomonis (praesertim ubi ratio non suadet) commendatione reputes dignum. Lauda ergo eum in quo laudandus est: in recta videlicet intentione, quam credo eum habuisse; et propter laborem magnum quem sustinuisse dubium non est ut sacram Scripturam exponeret, et pro majori parte recte: non autem ex eo quod a sanctorum doctorum interdum expositionibus indebite deviavit.

Secundo vero commendas Postillatorem ex hoc quod per habitum theologicum veritatem sententiae habuit, licet in lacte non suxisset proprietatem Hebraici sermonis. Quod, salva pace, videtur minus [Col. 0059A] rationabiliter dictum. Notum est enim quod habitus theologicus non se extendit ad donum linguarum habendum; et ideo cum theologus dicit: Sic est in Hebraica veritate, et ibi non sic invenitur, non est ex hoc commendandus.

Commendas eum tertio ex hoc quod inter doctores Hebraicos non invenit meliorem theologum quam Rabbi Salomonem. Circa quod notum est quod si in rei veritate ille fuit minus peritus quam alii, non debet commendari ex hoc quod sequitur eum, praesertim in deviis et inconsonis auctoritatibus sanctorum; commenda ergo illum ut dixi in his et ex his quibus commendandus est, et libenter amplectar commendationes tuas.

Concludendo ergo, charissime frater, non credas me reprehendere voluisse Postillatorem, ut dicis; absit a me: sed potius Postillam suam esse simpliciter [Col. 0060A] commendandam expresse asserui in quaestione praedicta: licet in aliquibus locis sentio eam minus sufficere; quod non reputatur vitium simpliciter; nemo namque mortalium perfecte omnia examinare potest: saepe enim dormitavit Homerus. Sanctum autem in omnibus scientiis, praesertim in Scriptura divina, semper praeponere veritatem.

Utinam, frater dilectissime, esses in meo consortio, saltem aliquantulo tempore, ut simul discurrere valeremus additiunculas has, et sic experimento cognosceres quod in illis locis in quibus ab ejus dictis deviare videor, zelo veritatis, non reprehendendi studio processi: et etiam in his non judicio proprio deviavi, sed sequendo majorum sententiam. Vale, frater in Domino: et meliora charismata semper aemulare, etc.




[Col. 0059]
INCIPIT PROLOGUS IN Replicas defensivas Postillae venerabilis ac devoti Patris, fratris Nicolai DE LIRA, ab additionibus domini Burgensis, editas a venerabili et religioso Patre, fratre Matthia THORING sacri ordinis Minorum provinciae Saxoniae ministro, ad plurimorum rogatum praefatam Postillam ut veritate lucentem amplexantium.

[Col. 0059B] Modestiam antiquam tenere homines justos atque sanctos decebat, et ordinata regulariter injuriis non gravare molestis. Nam sicut minus bene gesta correctionis limam, sic optime facta laudem et gloriam requirunt. Sed quia omnimoda perfectio solis divinis rebus competit, in cunctis humanis operibus reperiri poterit quod reprehensione dignum est: cum modestia tamen, ut ait beatus Augustinus in principio Retractationum, quae modestia non modo in agibilibus, sed et scibilibus locum habet. Nam secundum verum intellectum sacrae Scripturae circa divinum scibile errare non contingit: ideo ipsa sola hunc honorem sibi vindicat, ut recte intellecta sine reprehensione consistat, ut vult beatus Dionysius de divinis Nominibus, capite secundo; nihilque ei contrarium, nisi omnino sit falsum. In ea quoque nihil reperitur absurdum secundum Augustinum XI super Genesim, capite primo. Diversitas igitur et contrarietas in ejus expositione non habet ortum ex illa doctrina irrefragabili, sed ex eo quod ejus expositores [Col. 0059C] intellectum plenum non sunt assecuti, ut vult beatus Hilarius secundo de Trinitate. Quae tamen expositorum diversitas non omnino inutilis est: quinimo per ea prigritia studentium excutitur, ut veritas inquiratur: sicque Ecclesiae proficiunt insurgentes haereses, ut inquit beatus Augustinus I super Genesim contra Manichaeos. Omnes igitur sancti et catholici sacrae Scripturae tractatores antiqui nedum consentiendo, verum etiam salva fide dissentiendo a successoribus, gratias meruerunt immortales. Nam post et per eorum venerandos sanctosque labores excitati, pro patribus nati filii doctores, in eorum comparatione moderni, non parum laude digni surrexerunt: qui in sacrae Scripturae expositione desudantes, ut vitam haberent aeternam talibus promissam, ipsam elucidaverunt, sensum ipsius litteralem tanquam magis authenticum inquirentes; inter quos magister Nicolaus de Lira, in lingua Hebraica simul et Latina peritus, universalior et praeclarior reperitur: [Col. 0059D] cujus spiritum tanquam pueri junioris, de Minorum fratrum ordine Deus illustrando misericorditer suscitavit. Ipse quoque sic suscitatus, quod sine fictione didicit, sine invidia communicavit: et tanquam sapientibus et insipientibus, magnis et parvulis debitor effectus, satisfacere cupiens, opus egregium composuit: et in Ecclesiae sanctae gazophylacium puaper professione, cum vidua paupercula, studere volentibus profuturum [Col. 0060B] obtulit, et hoc ipsum opus suum, Postillam nuncupare decrevit. Hoc, inquam, opus Postillae, et si tantae sufficientiae fuerit, quod ipsum non solum parvuli, sed magni; nec solum fideles, sed et infideles, in dubiis circa sacrae Scripturae litteralem intelligentiam requirunt: ipse tamen magister Nicolaus, ut vere humilis, imperfectum se recognoscens; et ut pius, culpam agnoscens, ubi fortassis culpa non est, in prooemio sui operis, se et per eum scripta determinationi sanctae matris Ecclesiae submittens, lectorem benevolum, et correctorem efflagitat charitativum, sciens quod nemo omni ex parte beatus.

Propterea Paulus, venerabilis archiepiscopus Burgensis, judicans aliqua minus apposite a Postillatore exposita, et aliqua minus plene, additiones ad Postillam magistri Nicolai conscripsit, in quibus corrigere nititur quae ipsi videbantur minus commoda, et supplere ea quae judicabat deesse. Caeterum ne istae Burgensis emendationes auctoritati Postillatoris apud imperitos derogarent, statui eas examinare, et quae [Col. 0060C] dictis Nicolai non obviant, intacta relinquam: nec vim faciam ubi ipse aliquem passum secus quam Postillator, exponit: scimus enim etiam apud sanctos doctores ejusdem passus esse varias expositiones: ea autem in quibus Nicolaus corrigit, ostendam quid et quantum contra postillam valeant. In hoc autem opere, et quocunque alio per me facto, vel in posterum fiendo, me totum dignis et legitimis correctoribus submitto. Praesuppono autem circa sensum litteralem, quem et Postillator et Burgensis principaliter quaerunt, quid adaequata ratio sensus litteralis sit; et quod sensus litteralis sit ille qui est verus, rationabilis, per Spiritum sanctum intentus, et per voces aut res sine absurditate significatus. Ista ratio adaequata sensus litteralis habetur a beato Augustino super Genesin ad litteram, et a beato Gregorio in Moralibus, prout eum ad id allegat Burgensis in disputatione quaestionis praeambulae.



Replica contra quaedam dicta Burgensis in quaestione praeambula.
[Col. 0060D]

In cujus quaestionis articulo quarto Burgensis notat Postillatorem in duobus. Primo quod praeponderat expositionem infidelium, secundo quod dissimulaverit reverentias et auctoritates sanctorum doctorum. Quid veritatis sit in primo, dicetur in loco per [Col. 0061A] Burgensem allegato, videlicet Genesis primo. Circa secundum, notandum quod sanctorum auctoritas et reverentia, ubi ut sancti locuti sunt, semper debet a fidelibus venerari, ut patet 15 dist. decreti Per totum. Ubi autem ut homines et ex opinione locuti sunt, nec sancti in hujusmodi sibi volunt honorem deferri, ut patet IV super Genesin ad litteram, cap. 22. Sciverunt enim sancti quod ex opinione sapientiae contradicitur sine vitio sapienti, imo expedire videtur in materia opinabili dubia moveri. Nam sicut beatus Augustinus primo super Genesin contra Manichaeos: Ecclesiae proficiunt insurgentes haereses, ad excutiendam pigritiam; ita expedit in Ecclesia contrarias esse opiniones, eadem ratione; et quam contrarie sancti doctores opinentur in pluribus sacrae Scripturae passibus, non nisi dicta sanctorum ignorans ignorat. Nec puto inconveniens dicta infidelium assumi in expositionem sacrarum Scripturarum, et confirmationem dubiorum occurrentium. [Col. 0061B] Nam beatus Augustinus facit sic III Confessionum in principio, et multis aliis locis, ubi assumit et laudat dicta Ciceronis, et Platonis, et aliorum. Omnia enim quae contra fidem non sunt, licet assumere in adjutorium. Omne enim verum vero consonat ex primo Ethic. Et fortassis veritas fidei posita ab infideli ea quae sunt fidei confirmat, ut dicitur XI de Civitate Dei, cap. 21; et II de Doctrina Christiana beatus Augustinus ad propositum dicit: Si qua forte fidei nostrae accommoda dixerint, non solum formidanda non sunt, sed ab eis, tanquam injustis possessoribus, in usum nostrum vindicanda. Et posito exemplo de Judaeis spoliantibus Aegyptios, subdit: »Sic fecerat Cyprianus doctor suavissimus, et martyr beatissimus, Lactantius, Victorinus, Optatus et Hilarius.« Frustra ergo Burgensis Postillatorem: in eo redarguit, cum et ipsemet Aristotelis dicta aliquoties adducit.

In articulo ejus quaestionis post veram commendationem, Postillatorem ipse Burgensis vituperat in [Col. 0061C] tribus. Primo dicit in Postilla irrationabiliter postponi dicta sanctorum, et specialiter sancti Thomae, cujus dicta dicit igne charitatis examinata, et naturalis rationis dictamine multipliciter purgata. Ad hoc dico quod Burgensis in Postillatore aegre ferre non debuit, quod ipsemet saepe facere consuevit in plerisque enim locis (ut patebit in processu) et beatum [Col. 0062A] Augustinum, Hieronymum, Gregorium, Isidorum, et sanctum Thomam postponit sine ratione: quod in Postillatore non reperitur, qui nullius sancti dictum reprobat, nisi ex majori ratione et auctoritate declinandum ostendat. Et specialiter huic Burgensi videtur crimen laesae majestatis repugnare, cum dicta sancti Thomae praeferre videtur dictis Augustini, Gregorii, Hieronymi, et aliorum, quasi illa non sicut ista sint igne charitatis examinata, et quasi illa sicut ista non egeant retractatione. Beatus enim Augustinus in exordio suae Retractationis dicit quod »in multiloquio peccatum non deerit: qui non habet primas partes sapientiae, scilicet recte docendo, habeat saltem secundas, scilicet modestiae, in revocando errata.« Et concludit: »Qui ista scituri sunt non imitentur me errantem, sed in melius proficientem.« Modestum fuisset Burgensi sanctum Thomam beato Augustino non praeferre, quasi omnia dicta sancti Thomae sint prima vera; cum multa dicta [Col. 0062B] beati Augustini sint hodie opinabilia: qui etiam libros suos super Genesin ad litteram reputat magis esse inquisitivos quam diffinitivos: et quaedam dicta ejus etiam non retractata, a moderna schola communiter non recipiuntur, ut de ratione intelligendi opera sex dierum, etc. Non igitur aegre ferat Burgensis si dicta beati Thomae non usquequaque recipiantur.

Secundo autem Burgensis notat Postillatorem quasi non fuerit perfectus in idiomate Hebraico, eo quod a pueritia non didicit. Sed illa ratio non valet, quia stat senem addiscere idioma quodcunque perfecte. Nec Burgensis debuit ex eo notare Postillatorem, sed ei gratias agere, quia ad exaltationem catholicae fidei et sacrae Scripturae dilectionem tantum impendit studium, ut intellectum linguae Hebraicae etiam adultus assequi mereretur. Quod si reprehensibile est, venit beatus Hieronymus similiter culpandus, quod absit.

Tertio Burgensis culpat Postillatorem, quia secutus [Col. 0062C] est Rabbi Salomonem potius quam alios Hebraeos eo potiores. Respondeo quod Postillator non sequitur nec illum nec alios, nisi quantum ratio et fides admittunt; imo hi quos Burgensis praefert Rabbi Salomoni non reperiuntur fidei plus favisse et rationi, nec Scripturam clarius exposuisse quam Rabbi Salomon ut patebit in locis suis.




[Col. 0061]
HIERONYMI PROLOGUS GALEATUS.

(Vide inter Opera B. Hieronymi.)




[Col. 0061]
BEATI HIERONYMI EPISTOLA AD PAULINUM PRESBYTERUM, De omnibus divinae historiae libris.

(Vide inter epistolas Beati Hieronymi.)




[Col. 0061]
SANCTI HIERONYMI PROLOGUS IN PENTATEUCHUM MOYSI AD DESIDERIUM.

(Vide inter Opera B. Hieronymi.)




[Col. 0061]
PROTHEMATA GLOSSAE ORDINARIAE.

(AUG. de Gen. ad litt., tom. III, lib. I, c. 21, [a 1Kb] ) Cum omnes divinos libros legimus, etc., usque ad congruam non inutile est eruisse sententiam.

[Col. 0062] (Ibid., c. 18.) In rebus obscuris atque a nostris oculis remotissimis, etc., usque ad cum potius eam, quae Scripturarum est, nostram esse velle debeamus.

[Col. 0063A] Notandum quia haec Scriptura ita allegoricis verbis texitur, ut allegoricum sensum contineat, et historicam fidem rerum gestarum non amittat. Dicitur autem Genesis a suo principio, secundum morem Hebraeorum, qui ex principiis maxime nomina libris imponunt, sicut Matthaeus evangelicam suam historiam, librum generationis appellat, cum multa utraque Scriptura in sequentibus contineat, in quibus nulla generationis mentio fiat. Introducit quippe haec historia primum hominem futuri formam, ut pote de terra virgine conditum, per quem generandi terreni erant in vitam transitoriam: sicut Evangelium secundum novum hominem inducit de matre virgine genitum, qui filios generaret in vitam aeternam. In hac ergo Scriptura figurae sunt futurorum: in Evangelio vero manifestatio completorum. Liber iste more Hebraeorum a principio Genesis appellatur, quia in eo de coeli et terrae generatione agitur, licet alia multa sequantur: sicut Evangelium Matthaei, [Col. 0063B] »Liber generationis Jesu Christi.« Inducit enim Moyses primum hominem formam futuri de terra virgine conditam, qui generaret terrenos in vitam transitoriam, sic et Evangelium secundum hominem, scilicet Christum de matre virgine genitum, qui generaret coelestes in vitam aeternam. Hic ergo figura, in Evangelio veritas.

(HIERON., lib. Hebr. Quaest. in Gen., tom. III, col. 937.) »In principio creavit Deus coelum et terram.« Plerique autumant, etc., usque ad qui voluminibus ex librorum principiis nomina imponunt.

Quatuor sunt regulae sacrae Scripturae, id est, historia, quae res gestas loquitur; allegoria, in qua aliud ex alio intelligitur; tropologia, id est moralis locutio, in qua de moribus ordinandis tractatur; anagoge, id est, spiritualis intellectus, per quem de summis et coelestibus tractaturi, ad superiora ducimur. His quatuor quasi quibusdam rotis tota divina Scriptura volvitur; verbi gratia, Hierusalem secundum historiam est civitas, secundum allegoriam [Col. 0063C] Ecclesiam significat, secundum tropologiam, id est, moralitatem, animam cujuslibet fidelis, quae ad pacem aeternam anhelat; secundum anagogen, coelestium omnium vitam, qui revelata facie vident Deum.

Divina Scriptura aliquando aeterna intimatur, ut est: »In principio erat Verbum (Joan. I).« Aliquando facta narrantur, ut: »Cum venerit filius hominis in majestate sua,« etc. Aliquando quae agenda sunt praecipiuntur, ut: »Diliges proximum tuum, sicut teipsum.« Et est bipartita divina Scriptura: quia alia sunt quae secundum figuram dicuntur, ut est: »Audivit Adam vocem Domini deambulantis in paradiso;« alia secundum rerum gestarum fidem, ut est quod populus exiens de Aegypto per mare pedibus ambulavit; alia sunt quae utroque dicta sunt modo, ut est transitus maris Rubri, et miracula quae Dominus in Evangelio fecit.

Tribus modis significat haec Scriptura generationem [Col. 0063D] saeculi esse factam. Aut enim sola voluntate aliquid dicitur factum, ut: »In principio creavit Deus coelum et terram.« Aut voluntate simul et voce praeceptiva, ut: »Fiat lux.« Sive deliberativa, ut: »Faciamus hominem ad imaginem et similitudinem nostram.« Aut voluntate, voce et definitione, ut: »Crescite, et multiplicamini et replete terram;« et. »Germinet terra herbam virentem, et facientem semen,« etc. Et ea, quae sola voluntate, et voce dicuntur, novitate facta sunt. Quae vero per definitionem, haec sunt similia illis quae noviter facta sunt, et haec sunt quae post septimum diem usque in finem operatur Deus, et ex illa definitione proveniunt.

Quidam tria principia posuerunt, Deum, exemplar, et materiam, eaque increata et sine initio: Deumque non tanquam creatorem materiae, sed quasi artificem, ad exemplar de praejacenti materia mundum fecisse. Alii duo principia putaverunt, materiam, et speciem, et cum his tertium, quod [Col. 0064A] operatorium dicitur, mundumque semper fuisse et futurum esse. His et hujusmodi erroribus obvians Moyses, in uno spiritu, in uno principio temporis, mundum a creatore Deo factum narrat, tanta velocitate, ut effectu sensum temporis praeveniret; videlicet Deum cognoscens initium universorum, aeternum intelligere dedit et omnipotentem, ex tanta celeritate operis, ut necdum primum nascentis mundi momentum transactum dicatur, quando mundus creatus dicitur, his verbis: »In principio creavit Deus coelum et terram.«

(STRABUS.) »In principio,« etc. Moyses in uno principio temporis a Deo creatore mundum factum refert, ut sensum temporis praeveniret effectu voluntatis, ut Deum sciamus esse ante temporis initium, et ipsum esse initium omnium. Plato enim tria initia vel principia existimabat, Deum, exemplar, et materiam, et ipsa increata sine principio, et Deum quasi artificem, non creatorem. Aristoteles, duo, [Col. 0064B] materiam, et speciem, et tertium operatorium dictum, mundum vero semper esse et fuisse. Contra haec ergo et hujusmodi dicitur: »In principio creavit Deus coelum et terram.«

(AUG.) Sicut Paulus per revelationem didicit Evangelium, ita Moyses, docente Spiritu sancto, conditi mundi exordium.

Moyses in hoc libro de inferiori mundo ad instructionem hominis agit; et quia homo praeponendus erat mundo visibili, primum, regnum paratum describit, postea rectorem inducit, cui serviat plenitudo regni. Dicit ergo: »In principio creavit Deus coelum et terram.« Coeli et terrae nomine, quidquid Deus fecit, simul factum esse materialiter potest intelligi, sed informiter, sive spirituale, sive corporale sit. Deinde prosequitur quomodo Deus singulorum formas fecerit, et operum distinctiones; et quia nondum erant distinctae formae, addit de terra: »Terra autem erat inanis et vacua,« his, scilicet, quae de ipsa erant processura. »Et tenebrae erant [Col. 0064C] super faciem abyssi.« Per abyssum caetera elementa possunt intelligi, quae adhuc confusa et in certa erant, quas formas essent habitura.

Quatuor modis operatur Deus: primo in verbo, secundo in materia informi. Unde Ecclesiastici XVIII: »Qui vivit in aeternum creavit omnia simul.« Tertio per opera sex dierum varias distinxit creaturas quarto ex primordialibus seminibus non incognitae oriuntur naturae, sed notae, saepius, ne pereant, reformantur.

(AUG. ISID., BEDA.) Mystice. Primordia generis humani, quibus ipsa luce perfrui coepit, bene comparantur primo diei, quo Deus lucem fecit. Et haec aetas tanquam infantia putanda est ipsius universi saeculi, quod tanquam unum hominem proportione magnitudinis suae cogitare debemus: quia unusquisque homo cum primo nascitur, et exit ad lucem, primam aetatem agit in infantia. Haec tenditur ab Adam usque ad Noe generationibus decem. Quasi vespera [Col. 0064D] hujus diei fit in diluvio, quia et infantia nostra tanquam oblivionis diluvio deletur. Incipit mane secundae diei a temporibus Noe tanquam pueritia, et tenditur haec aetas usque ad Abraham aliis generationibus decem. Et bene comparatur secundo diei, quo factum est firmamentum, inter aquam et aquam: quia et arca, in qua erat Noe cum suis, firmamentum erat inter aquas inferiores, in quibus natabat, et superiores quibus compluebatur. Haec aetas diluvio non deletur, quia nec pueritia nostra oblivione tollitur de memoria. Meminimus enim nos pueros fuisse, infantes non meminimus. Hujus vespera est confusio linguarum in eis qui turrim faciebant, et fit mane ab Abraham. Sed nec ista aetas secunda generavit populum Domini, quia nec pueritia apta est ad generandum. Incipit mane diei tertiae ab Abraham, et succedit tertia aetas similis adolescentiae. Et bene comparatur diei tertio, in quo ab aquis terra separata est. Ab omnibus enim gentibus, quarum [Col. 0065A] error instabilis, et vanis simulacrorum doctrinis, quasi ventis omnibus mobilis (quod bene significatur maris nomine), fidelis populus secernitur. Ab hac ergo gentium vanitate et hujus saeculi fluctibus separatus est populus Dei per Abraham; tanquam terra cum apparuit arida, id est, sitiens imbrem coelestem divinorum mandatorum. Qui populus unum Deum colendo, tanquam irrigata terra, ut fructus utiles posset afferre, sanctas Scripturas et prophetias accepit. Haec enim aetas jam potuit generare populum Dei, quia et tertia aetas, id est, adolescentia, jam filios habere potest. Et ideo ad Abraham dictum est Genesis XVII: »Patrem multarum gentium posui te, augebo te nimis valde, et ponam te in gentes, et reges ex te erunt. Et ponam testamentum,« etc. Haec aetas porrigitur, ab Abraham usque ad David, quatuordecim generationibus. Hujus vespera est in peccatis populi, quibus divina mandata praeteribant, usque ad malitiam pessimi Saulis. Deinde [Col. 0065B] mystice fit mane quartae diei, regnum scilicet David. Haec aetas similis est juventuti. Et revera inter omnes aetates regnat juventus, et ipsa est ipsum firmamentum omnium aetatum: et ideo bene comparatur quarto diei, in quo facta sunt sidera coeli in firmamento. Quid enim evidentius significat regis eminentiam quam splendor solis? et plebis obtemperantiam, lunae splendor ostendit, tanquam Synagogam ipsam; et stellae principes ejus et omnia fundata in stabilitate regni, tanquam in firmamento. Hujus quasi vespera est in peccatis regum, quibus illa gens meruit captivari. Fit deinde mane quintae diei, transmigratio in Babylonem, cum in captivitate populus leniter in peregrino otio est collocatus. Et porrigitur haec aetas usque ad adventum Christi, id est quinta aetas, secundum quam est declinatio a juventute in senectutem, nondum quidem senectus, nec jam juventus: senioris aetas est, quem Graeci vocant, nam senex apud eos non sed dicitur. Et revera sic Ista aetas a regni [Col. 0065C] robore est inclinata et fracta in populo Judaeorum, quemadmodum homo a juventute fit senior. Et bene comparatur illi diei quinto, in quo facta sunt animalia in aquis, et volatilia coeli: posteaquam scilicet illi homines inter gentes, tanquam in aquis, coeperunt vivere, et habere incertam sedem et instabilem, sicut aves volantes. Sed plane ibi erant cete, id est magni homines, qui magis dominabantur fluctibus saeculi, quam servirent in illa captivitate: non enim ad cultum idolorum aliquo terrore depravati sunt. Ubi sane animadvertendum quod benedixit Deus illa animalia, dicens: »Crescite et multiplicamini et replete aquam maris, avesque multiplicentur super terram.« Quia revera gens Judaeorum (ex quo dispersa est per gentes) valde multiplicata est. Hujus diei, hoc est, hujus aetatis, quasi vespera est multiplicatio peccatorum in populo Judaeorum, quia sic excaecati sunt, ut Deum et Dominum nostrum Jesum Christum non possent agnoscere. Mystice, [Col. 0065D] mane sextae diei fit praedicatio Evangelii per Jesum, et finito die quinto, id est quinta aetate, incipit sexta, scilicet senectus veteris hominis, in qua homo minus potens est, et quasi ad extremum vitae tendit. Et hoc etiam apparet, quia illud carnale regnum jam est vehementer attritum, quando et templum Dei dejectum est, et sacrificia cessaverunt: et nunc ea gens, quantum ad regni vires attinet, quasi extremam vitam trahit. In ista tamen aetate, tanquam in senectute veteris hominis, homo novus nascitur, qui jam spiritualiter vivit; sexta enim die, dictum est: »Producat terra animam viventem.« Nam quinta die non dictum erat. Producant aquae animam viventem, sed reptilia animarum vivarum. Quomodo enim corpora sunt reptilia, sic tunc adhuc etiam corporali circumcisione et sacrificiis, tanquam in mari, gentium populus ille serviebat legi. Istam vero animam vivam dicit, quia vitam jam incipiunt aeternam desiderare. Serpentes ergo et pecora, quae terra [Col. 0066A] producit, gentes significant, jam stabiliter credituras Evangelio, de quibus dicitur et illud quod Petro demonstratum est in Actibus apostolorum, cap. X: »Macta et manduca.« Et cum ille immunda diceret, responsum est illi: »Quod Deus mundavit, tu commune ne dixeris.« Tunc fit homo ad imaginem et similitudinem Dei, sicut in ista aetate sexta nascitur in carne Dominus noster, de quo dictum est per prophetam: »Et homo est, et quis cognoscet eum?« Et quemadmodum in illa die masculus et femina conjuncti sunt, sic et in ista Christus et Ecclesia. Et praeponitur homo illa die pecoribus, serpentibus et volatilibus coeli: sic et in ista aetate Christus regit animas sibi obtemperantes, quae ad Ecclesiam ejus, partim de populo Judaeorum et partim ex gentibus venerunt, ut ab eo domitae mansuescerent; homines, scilicet vel carnali concupiscentiae dediti, sicut pecora; vel tenebrosa curiositate obscurati, quasi serpentes; vel elati superbia, quasi aves. Et sicut in illa die pascitur homo, et animalia [Col. 0066B] quae cum ipso sunt, herbis seminalibus, et lignis fructiferis, et herbis viridibus: sic in ista aetate homo, quicunque bonus est minister Christi, et eum bene, quantum potest, imitatur, cum ipso populo spiritualiter pascitur sanctarum Scripturarum alimentis et lege Dei: partim ad concipiendam fecunditatem rationum atque sermonum, tanquam herbis seminalibus; partim ad utilitatem morum et conversationis humanae, tanquam lignis fructiferis; partim ad vigorem fidei, spei et charitatis in vitam aeternam, tanquam herbis virentibus, quae nullo aestu tribulationum possunt arescere. Sed spiritualis sic pascitur istis alimentis, ut multa intelligat; carnalis autem, id est, parvulus in Christo, tanquam pecus Dei, ut multa credat quae intelligere nondum potest; tamen eosdem cibos omnes habent. Hujus autem aetatis vespera est, de qua Dominus ait Luc. XVIII: »Putas veniens Filius hominis inveniet fidem super terram?« Post illam vesperam fiet mane, cum [Col. 0066C] ipse Dominus in claritate venturus est. Tunc requiescent cum Christo ab omnibus operibus suis ii quibus dictum est Matth. V: »Estote ergo vos perfecti sicut et Pater vester coelestis perfectus est.« Tales enim faciunt opera bona valde: post talia enim opera speranda est requies in die septimo, qui vesperam non habet. Nullo ergo modo potest dici quemadmodum fecerit Deus coelum et terram, et omnem creaturam quam condidit: sed ista expositio per ordinem dierum sic indicat quasi historiam rerum factarum, ut praedicationem futurorum maxime observet. Si autem aliquem movet quod in istis aetatibus saeculi duas aetates primas denis generationibus advertimus explicari, tres autem consequentes singulae quatuordecim generationibus contexuntur, sexta vero ista nullo generationum numero definita sit: facile est videre etiam in unoquoque homine duas primas aetates, infantiam et pueritiam, corporis sensibus inhaerere: qui sensus corporis quinque [Col. 0066D] sunt, visus, auditus, gustus, olfactus, et tactus; quinarius autem numerus duplicatus (quoniam duplex est sexus humanus, unde generationes tales existunt, masculinus et femininus) denarium numerum facit. Jam vero ab adolescentia, et deinceps, ubi ratio incipit in homine praevalere, accedit quinque sensibus cognitio et ratio, quibus vita regitur et administratur: ut jam septenarius numerus esse incipiat, qui similiter duplicatus, quatuordecim generationibus eminet et apparet, quas habent tres aetates consequentes, adolescentis scilicet, juvenis et senioris. Senectutis vero aetas, sicut in nobis nullo statuto annorum tempore definitur, sed post illas quinque, quantum quisque vixerit, senectuti deputatur: sic in ista aetate saeculi non apparent generationes definitae, ut occultus sit ultimus dies, quem utiliter Dominus latere oportere demonstrat.

(AUG. ubi supra.) Moraliter. Habet unusquisque nostrum in rectis operibus et recta vita, tanquam distinctos [Col. 0067A] istos sex dies, etc., usque ad servio legi peccati.

(ISID. in Gen., cap. 1 et 2, et initio tertii.) Quarto die, quo jam in illo firmamento disciplinae spiritales intelligentias operatur atque distinguit, etc., usque ad et jucundo otio perfruantur.

(ISID. ibid., cap. 1.) Mystice. »In principio creavit Deus coelum et terram.« Spirituales, scilicet qui coelestia meditantur, etc., usque ad »magnum est si carnalia vestra metamus.«

(AUG. de Gen. ad litt. lib. VIII, c. 1, tom. III.) [Col. 0068A] In narratione rerum gestarum, etc., usque ad in quo solo formatur et illuminatur, ne sit tenebrae vel abyssus.

(GREG., lib. XXXII Moral., c. 12, tom. II.) Quaerendum est quomodo Deus cuncta simul condidit, dum idem Moyses ex dierum mutatione variante, distincte creata describit? Sed rerum materia simul creata est, etc., usque ad quae non simul prodeunt per temporis incrementa.



WALAFRIDI STRABI FULDENSIS MONACHI OPERUM OMNIUM PARS PRIMA SIVE OPERA THEOLOGICA.



GLOSSA ORDINARIA.




[Col. 0067]
LIBER GENESIS. Hebraice dictus [Figure: [Hebrew Text] 2Kb] BERESIT, id est IN PRINCIPIO; Graece , id est GENERATIO. (G)*



CAPUT PRIMUM.
[Col. 0067B]

VERS. 1.---»In principio creavit,« etc. Non dicit: In principio dicit Deus, Fiat coelum et terra. Sed dixit: »Fiat lux, et facta est lux,« quoniam universaliter nomine coeli et terrae comprehendendum erat quidquid fecit Deus, deinde per partes explicandum quomodo fecit. Unde sequitur: »Dixit Deus, Fiat,« id est, per verbum suum fecit. Vel quia cum primum fiebat informis materia spiritualis, vel corporalis, non erat dicendum: »Dixit Deus, Fiat;« incongruum enim erat a Deo dici, »fiat,« quia formam verbi non imitatur imperfectio, nisi cum generis sui conversione ad creatorem sit perfecta creatura; ut cum dicitur: »Dixit Deus, Fiat,« intelligamus eum ad se imperfectionem creaturae revocare. [Col. 0067C] Cum ergo dicitur: »In principio fecit Deus coelum et terram,« commemoratio Filii fit, quia principium est; sed cum dicitur: »Dixit Deus, Fiat,« commemoratur quia Verbum est. Per principium notat exordium creaturae existentis ab illo; per Verbum, perfectionem creaturae ab illo ad ipsum revocatae, ut formetur imitando formam Verbi incommutabilem. Non enim habet vitam informem Verbum Dei, cui est idem esse quod vivere; imo idem vivere quod beate vivere. Creatura vero spiritualis [Col. 0068B] habet informem vitam, cui non est hoc esse quod vivere; nec vivere quod beate vivere: quia, aversa a sapientia Dei, stulte et misere vivit.

»In principio,« etc. (BEDA, Hexaem. lib. I, tom. II, col. 13 a.) Creationem mundi insinuans Scriptura, primo verbo aeternitatem et omnipotentiam Dei ostendit: quem enim in principio temporum mundum creasse perhibet, eumdem ante tempora aeternaliter significat exstitisse. Et quem in conditionis initio coelum et terram creasse narrat, tanta celeritate operationis omnipotentem esse declarat, cui voluisse, facere est. Bene ergo dicitur: »In principio creavit,« etc. Utrumque scilicet, simul, quamvis utrumque simul ab homine non dicatur. Unde propheta terram in initio factam ostendit dicens, [Col. 0068C] psal. CI: »Initio tu, Domine, terram fundasti,« etc.

»In principio,« etc. Coelum non visibile firmamentum, sed empyreum, id est, igneum vel intellectuale, quod non ab ardore, sed a splendore dicitur, quod statim repletum est angelis. Unde in Job XXXVIII: »Ubi eras cum me laudarent astra matutina,« etc. Et nota tria hic commemorari elementa. Nomine coeli, aerem intelligimus. Nomine terrae, ipsam et ignem qui in ea latet. Quarti, id est, aquae in sequentibus fit mentio.

[Col. 0069A] (ALCUIN. in Gen. tom. I.) »In principio.« Filio, quo humanato patuit qui essent coelestes, qui terreni. Coelum, creatura spiritualis, ab exordio perfecta et beata. Terra, corporalis materies adhuc imperfecta. Coelum, informem materiam spiritualis vitae, sicut in se potest existere non conversa ad Creatorem in quo formatur. Terram, corporalem, sine omni qualitate quae apparet in materia formata.

(BEDA in Gen., tom. II, col. 191.) Scriptura ait: »Qui fecisti mundum de materia informi (Sap. XI).« Materia facta est de nihilo. Species mundi de materia informi. Proinde duas res fecit Deus ante omne tempus, angelicam creaturam et materiam informem. Quamvis enim Salomon dicat: »Qui vivit in [Col. 0069B] »aeternum, creavit omnia simul (Eccli. XVIII), secundum originem tamen informis materies antecedit formatam speciem. Itaque mundum, et angelos, et animam de nihilo fecit Deus: hominem et creaturas caeteras de aliquo.

(Ibid., col. 192.) Septem sunt coeli, quorum haec sunt nomina, aer, aether, olympus, spatium vel igneum, firmamentum, coelum angelorum, et Trinitatis. Hieronymus autem dicit coelum Trinitatis primum, secundum angelorum, tertium firmamentum.

Mystice. »In principio creavit Deus coelum.« Eos scilicet qui coelestis imaginem portaverunt. »Et terram,« id est eos qui postea superbiendo, terram, id est terreni hominis imaginem, portantes, se recerunt deformes. » Terra autem erat inanis,« quia [Col. 0069C] deposuerat formam bonam. »Et vacua,« boni operis fructu. »Et tenebrae erant,« veri scilicet luminis privatio; »super faciem abyssi,« corda scilicet superborum.

VERS. 2.---»Terra autem erat inanis,« etc. (BEDA, Hexaem. tom. II.) Quod vel quale coelum in principio cum terra factum est, ostendit. Hoc enim de terra subdit, quod de coelo intelligi noluit. Hoc enim superius coelum quod a volubilitate mundi secretum est, mox ut creatum est, sanctis angelis est impletum: quos in principio cum coelo et terra conditos testatur Dominus dicens Job XXXVIII: »Ubi eras cum me laudarent astra matutina, et jubilarent omnes filii Dei?« Astra matutina eosdem angelos et filios Dei vocat. De coelo enim in [Col. 0069D] quo posita sunt luminaria, quomodo vel quando factum sit postea dicit.

(STRAB.) »Inanis et vacua.« Inutilis scilicet, et infructuosa, et incomposita. Omnia enim elementa commixta, confusa, et totum hoc aeris spatium aquis plenum; non quales nunc sunt, sed sicut nebulae tenues erant, quales adhuc supercoelestes sunt.

(BEDA ubi supra.) »Tenebrae erant,« etc. Non sunt audiendi qui reprehendendo dicunt Deum prius creasse tenebras quam lucem: quia nullas in aqua, vel aere fecit tenebras; sed distincto ordine providentiae prius aquas cum coelo creavit, et terra, et has cum voluit lucis gratia venustavit. Et notandum quod cum coelo duo elementa mundi creata sunt, [Col. 0070A] quibus alia duo inserta sunt, aqua, scilicet, et terra, quibus insunt ignis et aer. Aquae autem totam superficiem terrae tanta altitudine tegebant, ut ad illos usque locos pertingerent, ubi nunc usque super firmamentum partim resident. Ipsa autem terra et aqua informis dicuntur materia, quia omnia quae videmus, vel ex istis sumpserunt exordium, vel ex nihilo: et priusquam in lucem venirent, non erat unde formam haberent.

»Et Spiritus Domini ferebatur super aquas.« (AUG., lib. I de Gen. ad lit., c. 5, tom. III.) Sive totam corporalem materiam aquam appellavit, ut insinuaret unde facta et formata sunt omnia quae ex humida natura per species varias in terra formari videmus; sive spiritualem vitam ante conversionis [Col. 0070B] formam quasi fluitantem. Spiritus Dei superferebatur, quia subjacebat bonae voluntati Creatoris, quod formandum et perficiendum inchoaverat. Dictum est etiam »Spiritus Domini ferebatur super aquas.« Ne faciendo opera potius per necessitatem indigentiae quam per abundantiam beneficentiae Deus amare putaretur. Commode enim prius insinuatur aliquid inchoatum, cui superferretur: non loco, sed omnia superante potentia.

»Et Spiritus Domini ferebatur,« etc. (HIERON. in Gen. t. III, col. 939.) In Hebraeo habet [Figure: [Hebrew Text] 2Kb] merahephet, id est, incubabat, vel fovebat, more volucris ova calore animantis. Intelligimus ergo non de spiritu mundi dici, ut putant multi; sed de Spiritu [Col. 0070C] sancto, qui et ipse est omnium vivificator: si autem vivificator, et conditor; si conditor, et Deus. Psal. CIII: »Emitte, ait, Spiritum tuum et creabuntur.«

»Et Spiritus,« etc. In quo subsistentes requiesceremus flatu ejus vivificati, et unda baptismi abluti. »Et Spiritus Domini ferebatur super aquas,« etc. Sicut Deus, scilicet et conditor, praeerat fluitanti et confusae materiei, ut distingueret quando vellet. Tota ergo Trinitas hic operata intelligitur, Deus, Pater scilicet; principium, Filius; Spiritus Dei, Spiritus sanctus.

»Et Spiritus,« etc. (ISID., in Gen.?) Corda scilicet fluctuantia, quae mentis quietem amiserant, [Col. 0070D] quia eis spiritus non innitebatur, sed superferebatur: quasi potens naturam a confusione in melius revocare. Deinde per totum hujus Scripturae textum sex quasdam operosas aetates videmus, licet quasi proximis limitibus distinctas, ut in septima quies speretur; et eas habere similitudinem sex dierum, quibus ea facta sunt, quae Deum fecisse Scriptura commemorat. Primordium enim generis humani, quo ista luce frui coepit, comparatur primo diei quo lucem Deus fecit. Haec aetas tanquam infantia est totius saeculi, quod tanquam unum hominem proportione magnitudinis suae cogitamus. Homo enim cum primo nascitur in lucem, infantiam agit primam aetatem, quae tendit ab Adam usque ad Noe generationibus decem: diluvium quasi vespera hujus [Col. 0071A] diei est, quia infantia nostra oblivionis diluvio deletur.

VERS. 3.---»Dixitque Deus: Fiat lux.« (AUG., de Gen. ad litt., lib. I, c. 17, tom. III.) Lux primo die facta spiritualis vel corporalis intelligitur, etc., usque ad mane futuri inchoatio. (BEDA, Hexaem.) Si autem primo die corporalis lux facta est, congrue mundi ornatus a luce inchoatur, unde caetera, quae creanda erant, videbantur. Si autem quaeritur, ubi est facta, cum abyssus omnem terrae altitudinem tegeret? patet quod in illis partibus, quas nunc illustrat solis diurna lux. Nec mirum lucem in aquis posse lucere, cum etiam nautarum operatione saepius illustrentur, qui in profundo mersi, misso ex ore oleo, aquas sibi illustrant: quae tunc multo rariores [Col. 0071B] quam sint modo, fuere in principio, quia nondum congregatae in uno loco.

»Dixitque Deus: Fiat lux.« (AUG. ibid., c. 2.) Non temporaliter: si enim temporaliter, et mutabiliter; si mutabiliter, et per subjectam creaturam, non est lux prima creatura. Sed forsitan, etc., usque ad ut sit et ut maneat.

»Fiat lux.« (AUG. ibid., c. 4, 5, 9.) Ea conditione scilicet qua cuncta subsistunt intemporaliter in Dei sapientia, priusquam in seipsis. »Et facta est lux,« id est angelica et coelestis substantia, in se temporaliter; sicut erat in sapientia, quantum ad ejus incommutabilitatem, aeternaliter. Vel notatur hujus creaturae informitas scilicet et imperfectio antequam formaretur in amore Conditoris: formatur enim cum [Col. 0071C] convertitur ad incommutabile lumen Verbi.

»Fiat lux.« (AUG. ibid., c. 10, 11, 16.) Si corporaliter lux facta est, etc., usque ad nondum enim erant animalia quibus haec vicissitudo exhiberetur.

VERS. 4.---»Et vidit Deus lucem,« etc. (STRAB.) Lucem et tenebras fecit Deus, unde Dan. III. »Benedicite, lux et tenebrae, Domino,« cum omnis creatura ad benedicendum invitatur.

(ISID., in Gen., c. 2.) Habet quisque in operibus et recta vita, distinctos sex dies, post quos requiem speret: primo die, lucem fidei, quoniam primo invisibilibus credit propter quam fidem Dominus apparere dignatus est.

»Factumque est vespere.« (AUG., de Gen. contra Manich., l. I, c. 4; BEDA, in Hexaem.) Occidente luce [Col. 0071D] paulatim, et post spatium divinae longitudinis inferiores partes subeunte, factum est vespere, sicut nunc usitato circumitu solis solet fieri. Factum est autem mane eadem super terram redeunte, et alium diem inchoante, et dies expletus est unus viginti quatuor horarum. Notandum vero quod nox in illo triduo omnino tenebrosa fuit, quae post creata sidera aliqua luce claruit: decebat etiam ut dies a luce inciperent, et in mane sequentis diei tenderent, ut opera Dei a luce inchoata et in lucem completa esse significarentur.

VERS. 5.---. . . . »Factumque est vespere,« etc. (GREG., l. VIII Moral., c. 6, tom. I.) Nequaquam in hac vita per exercitationem justitiae peccatum deseritur, [Col. 0072A] ut in ipsa inconcusse maneatur: quia si culpam rectitudo eliminat, cogitationis nostrae foribus assidens, ut sibi aperiatur, pulsat. Unde ait Moyses: »Facta est lux;« et paulo post: »Factum est vespere.« Creator enim, humanae culpae praescius, tunc expressit in tempore quod nunc versatur in mente. Lumen namque rectitudinis sequitur umbra tentationis. Sed quia electorum lux tentatione non exstinguitur, non nox, sed vespera facta memoratur, quia tentatio lumen justitiae abscondit, non interimit.

(AUG., de Gen. ad litt., l. IV, c. 22, 23, tom. III, col. 311, 312.) Notandum, quod caeterae creaturae, etc., usque ad ut illud scilicet ad diem pertineat, hoc ad vesperam.

[Col. 0072B] VERS. 6.---. . . »Fiat firmamentum,« etc. (GREG., l. XXVII Moral., c. 24.) Angelicae virtutes, quae in Dei amore perstiterunt, hoc in retributione acceperunt, ut in contemplatione Conditoris perenni felicitate maneant, et in hoc quod conditae sunt aeternaliter subsistant. Unde apud Moysen coelum factum dicitur, et idem postea firmamentum vocatur, quia angelica natura prius subtilis est in superioribus condita, et post, ne unquam cadere possit, mirabilius confirmata.

»Fiat firmamentum,« etc. (AUG., l. II de Gen. ad litt., c. 2, col. 264.) Quaeritur utrum illud coelum nunc fiat quod excedit aeris spatia, etc., usque ad quia intervallum ejus dividit inter quosdam vapores aquarum et aquas quae sunt in terris.

[Col. 0072C] »Fiat firmamentum,« etc. (AUG., ibid., c. 4.) Notandum quod firmamentum non propter stationem, etc., usque ad sed quoquomodo ibi sint, ibi esse non dubitamus.

»Fiat firmamentum in medio.« (BEDA, in Hexaem., t. II.) Coeli, in quo fixa sunt sidera, etc., usque ad Quales autem, et ad quid utiles, novit qui condidit.

VERS. 7.---»Et fecit Deus firmamentum,« etc. (AUG., l. II de Gen. ad litt., c. 8, col. 269.) Quaeritur quare cum dixisset: »Fiat firmamentum et factum est ita,« postea addit: »Et fecit Deus firmamentum,« etc., usque ad dicens: »Dixitque Deus fiat,« etc.

(Ibid., c. 1, 3, 5.) Super aerem purus ignis, etc., usque ad Facit ergo frigidam aquarum supercoelestium [Col. 0072D] vicinitas.

(Ibid.) Notandum vero quod prima die cum facta est lux, dictum est tantum: »Fiat lux,« et hoc in verbo, et »facta est lux,« in opere, statimque adhaesit increatae luci lux creata, ut vicinior et omni creatura capacior. In secunda die quaedam mora est, et verborum multiplicatio, »fiat,« et »fecit Deus,« et »factum est ita«: ut intelligamus istas naturas ad deficiendum pronas, et ad obediendum minus aptas.

(HIERON., l. I contra Jovin., t. II, col. 211.) Notandum etiam quod hujus diei secundi opera secundum Hebraeos non dicuntur bona, cum bona sint sicut caetera: quod fit propter binarium principem alternitatis, [Col. 0073A] qui primus ab unitate discedit: et in figura bigamiae ponitur et multorum reprehensibilium; unde quae bina ingrediuntur in arcam immunda sunt, impar numerus mundus. Vel ideo bona non dicuntur, quia in hoc opere distinctio aquae non fit perfecta, quae in proximo fit, ubi dicit: »Congregentur aquae,« ut ibi dicetur.

(AUG., ubi supra, c. 9.) Quaeri solet cujus figurae sit coelum: sed Spiritus sanctus, quamvis auctores nostri scierint, per eos docere noluit, nisi quod prosit saluti. Quaeritur etiam si stet an moveatur coelum? Si moveatur, inquiunt, quomodo est firmamentum? Si stat, quomodo sidera in eo fixa circumeunt? Sed firmamentum non propter stationem, sed propter firmitatem, aut terminum aquarum intransgressibilem [Col. 0073B] dici potest. Si autem stat, nihil impedit moveri et circumire sidera. Secundo die factum est tanquam firmamentum disciplinae, quod discernit inter carnalia et spiritualia, sicut inter inferiores et superiores aquas.

(ISID., in Gen. c. 2, tom. V, col. 213.) Die secunda posuit firmamentum, sanctas scilicet Scripturas in Ecclesia. De quibus dicitur Isa. XXXIV: »Coelum sicut liber plicabitur.« Hoc firmamento discernit aquas superiores, id est populum angelorum, quibus non est necesse ut in lectione audiant Dei verbum. Sed illud firmamentum posuit super infirmitatem inferiorum populorum, ut suspicientes in eo cognoscant qualiter discernat inter carnalia et spiritualia, quasi inter aquas superiores et inferiores.

[Col. 0073C] »Divisitque aquas quae erant,« etc. (AMBR., l. II Hexaem., c. 3, tom. I, col. 148.) Cum haec audis, quid miraris si supra firmamentum potuit unda suspendi? etc., usque ad Jordanis quoque reflexo amne in suum fontem revertitur.

VERS. 8.---. . . . »Et factum est vespere,« etc. (ISID., ubi supra.) Incipit mane secundae diei a Noe, etc., usque ad quia nec pueritia apta est generationi.

VERS. 9.---»Dixit vero Deus,« etc. (AUG., lib. II de Gen. ad litt., c. 11, tom. III.) In hoc die factum videtur, etc., usque ad Unde aqua congregatur, terra apparet; aqua enim labilis et fluxa, terra stabilis et fixa.

»Congregentur aquae?« (BEDA, in Hexaem.) Quae inter coelum et terram universa compleverant, in [Col. 0073D] unum locum congregantur, ut lux, quae praeterito biduo aquas clara luce lustraverat, in puro aere clarior fulgeat; et appareat terra, quae latebat; et quae aquis limosa erat, fiat arida et germinibus apta. Si quaeratur ubi congregatae sunt aquae, quae omnes partes terrae usque ad coelum texerant, potuit fieri ut terra subsidens concavas partes praeberet, quibus fluitantes aquas reciperet: potest etiam credi, primarias aquas rariores fuisse, quae sicut nebula tegerent terras, sed congregatione esse spissatas.

VERS. 10.---»Et vocavit Deus aridam terram.« (BEDA, ibid.) Prius ad distinctionem aquarum totam solidiorem mundi partem terram appellavit dicens: »In principio creavit Deus coelum et terram.« Postquam [Col. 0074A] mundus jam formari incipit, et terrae facies apparet, recedentibus aquis, ad distinctionem partis quae adhuc premebatur aquis, portio quam aridam esse licebat, terrae nomen accepit, eo quod pedibus teratur. »Congregationesque aquarum appellavit maria.« Sic enim appellantur apud Hebraeos omnes congregationes aquarum, sive salsae, sive dulces. Et quia per continuationem omnium aquarum, quae in terris sunt, dixit eas congregatas in unum locum, nunc vocat pluraliter congregationes aquarum, propter multifidos sinus earum. Cum multa constat esse maria, in unum tamen locum dicit aquas congregatas, quia cuncta magno mari junguntur. Si qui lacus in semetipsis stricti videntur, occultis tamen meatibus in mare revolvuntur: fossores quoque puteorum [Col. 0074B] hoc probant, quia omnis tellus per invisibiles venas aquis repleta est, quibus ex mari principium est.

VERS. 11.---»Et ait: Germinet terra,« etc. (AUG., l. II de Gen. ad litt., c. 12.) Advertendum est moderamen ordinatoris: quamvis distincta est creatura herbarum atque lignorum a specie terrarum et aquarum, ut in elementis numerari non possint: quia tamen fixa radicibus terrae nectuntur, ad eumdem diem voluit pertinere.

(BEDA, ubi supra.) Patet in his verbis quod verno tempore mundus perfectus est et ornatus, in quo solent herbae virentes apparere, et ligna pomis onusta. Simulque notandum quod non prima herbarum germina vel arborum genera de semine prodierunt, sed de terra: quia ad unam jussionem Conditoris apparuit [Col. 0074C] arida herbis compta nemoribusque vestita, quae sui generis ex se poma produxerunt et semina. Oportebat enim ut forma rerum Dei imperio primo perfecta prodiret: quomodo homo, propter quem omnia, juvenili aetate plasmatus est.

(AUG., ibid. l. III, c. 18.) Quaeritur etiam de spinis, et tribulis, et quibusdam lignis infructuosis, cur vel quando creata sint? cum Deus dixerit: »Germinet terra herbam,« etc. Sed fructus nomine quaedam utilitas signatur: multae autem utilitates sunt manifestae, vel occultae, omnium quae terra radicitus alit. Possumus autem absolute respondere spinas et tribulos post peccatum terram homini ad laborem peperisse: non quod alibi antea nascerentur, et post in agris quos homo coleret: sed prius et postea in eisdem [Col. 0074D] locis, prius tamen non homini, sed post. Unde »pariet tibi,« id est, ut tibi nasci incipiant ad laborem, quae ad pastum tantummodo aliis animalibus ante nascebantur.

»Facientem semen.« (BEDA, ibid.) Omnia creata sunt perfecta, et homo perfectus aetate erat, et arbores cum foliis et fructu: unde dicitur hoc »lignum pomiferum.«

VERS. 12.---»Et protulit terra herbam,« etc. (GREG., l. XIX Moral., c. 12; l. VI, c. 16, tom. I.) Quod testatur historia, sic est veraciter factum, ut significaret aliud faciendum. Terra enim est Ecclesia, quae verbi pabulo nos reficit, et patrocinii umbraculo custodit: loquendo pascit, opitulando protegit; [Col. 0075A] ut non solum herbam refectionis proferat, sed etiam arborem protectionis.---»Lignumque.« Lignum secundum speciem suam semen produxit, cum mens nostra ex sui consideratione quod in alterum faciat colligit, et recti operis germen parit. Hinc quidam sapiens ait: »Quod tibi non vis fieri, alii non feceris (Tob. IV).« Et alibi: »Quaecunque vultis ut faciant vobis homines, et vos eadem illis facite (Matth. VII).« Quasi speciem vestram alterutrum respicite, et ex vobismetipsis cognoscite quid oporteat vos aliis exhibere.

Sementem.« (STRAB., RAB.) Sementis, frugum et arborum; semen, hominum, et animalium. Seminium vel sementum, cujusque rei exordium. Tertio die, quo mentem suam ad serendos bonorum operum [Col. 0075B] fructus praeparat homo: separata labe, ac fluctibus carnalium tentationum, tanquam aridam habet terram tentationibus separatis, ut dicere possit: »Mente servio legi Dei, « etc. (Rom. VII).

VERS. 13.---»Et factum est vespere et mane.« (ISID. in Gen., tom. V, col. 207.) Mane tertii diei incipit ab Abraham, etc., usque ad Vespera in peccatis populi quibus divina mandata praeteribant usque ad Saulis malitiam.

(ISID., ibid.) Die tertia congregavit aquas inferiores et salsas, infideles scilicet, concupiscentiarum et tentationum fluctibus sese quatientes: et segregavit ab eis aridam, id est, fideles fontem fidei sitientes. Infideles vero coercuit, ne iniquitatis suae fluctibus aridam, id est, animam sitientem Deum, conturbent, [Col. 0075C] sed liceat ei germinare fructus bonorum operum, et diligere proximum, ut habeat in se semen secundum similitudinem suam; ut scilicet ex sua infirmitate compatiatur alii indigenti, et producat lignum forte fructiferum, id est, beneficum, eripiendo oppressum, et praebendo ei protectionis umbraculum.

VERS. 14.---»Dixit autem Deus: Fiant luminaria,« etc. (AUG., de Gen. ad litt., lib. II, c. 13, 14.) Quia visibili mundo constituendo duo dies sunt attributi, supremae scilicet et infimae parti mundi: visibilibus, et mobilibus mundi partibus, quae intra mundum creantur, tres reliqui deputati sunt, etc., usque ad in inchoationem, seu principatum noctis, quod fit cum plena est.

Et dividant diem.« (BEDA, in Hexaem.) Ea scilicet [Col. 0075D] divisione, ut sol diem, luna noctem illuminet. Hoc enim factis sideribus ad augmentum primariae lucis accessit, ut etiam nox prodiret luminosa, lunae vel stellarum splendore radiata, quae hactenus tantum tenebras noverat. Et si enim nox tenebrosa videtur obscurato aere, qui terris proximus est, superiora tamen aeris spatia semper siderum fulgore sunt lucida.

(AUG., lib. II de Gen. ad litt., c. 18.) Solet quaeri utrum haec luminaria corpora sola sint, aut habeant rectores spiritus, et ab eis vitaliter inspirentur, sicut per animas animalium carnes animantur. Sed de tam obscura re nihil temere credendum.

»Et sint in signa,« etc. (BEDA, ibid.) Quia priusquam [Col. 0076A] sidera fierent, ordo temporum nullis notabatur indiciis, vel meridiana hora, vel quaelibet alia. Sunt ergo luminaria »in signa,« etc.; non quod a conditione horum tempora coeperint, vel dies vel anni; sed quia per ortus eorum, vel transitus, temporum, dierum annorumque signatur ordo.

VERS. 15.---»Ut luceant,« etc. (BEDA, ibid.) Semper luminaria in firmamento lucent, sed opportunis temporibus terram illuminant. Aliquoties enim nebulosus aer obsistit: ortus etiam sol majori lumine lunam stellasque ne terram illuminent, impedit. Unde sic vocatur, quia solus obtusa luna, stellisque caeteris, per diem fulgeat terris.

VERS. 16.---»Fecit Deus duo luminaria.« (BEDA, ibid.) Luminaria magna possumus accipere, non tam [Col. 0076B] aliorum comparatione quam per se; ut coelum dicitur magnum, et magnum mare. Sol enim magnus dicitur, quia complet orbem terrae suo calore: sicut luna suo lumine, quae in quacunque parte coeli fuerint, totam terram illuminant, et a cunctis videntur. Magnitudinis eorum magnum est argumentum, quod omnibus hominibus idem orbis eorum videtur: nam si longe positis minor et prope major, exiguitatis indicium esset.

»Luminare majus,« etc. (BEDA, ibid.) Solem, scilicet non solum corporis forma, sed luminis magnitudine, quia luminare minus et stellas illustrat. Major est etiam in calore, quia mundum calefacit, cum praeteritis ante ejus creationem diebus nihil caloris habuisset. Quod autem aequalis uniusque magnitudinis [Col. 0076C] luna cum sole cernitur, hinc esse aiunt quod multo longinquior a terris atque altior quam luna incedit, ideoque magnitudo ejus a nobis non posset dignosci. Omnia enim longius posita videntur breviora.

»Et luminare minus,« etc. Et si lunam et stellas majores in die aliquando videri contingat, non tamen diei, sed nocti lucis solatium eas afferre constat.

(AUG., de Gen. ad litt. lib. II, c. 15, tom. III.) Tunc enim in noctis exordio videtur luna, cum plena est, alias non: et per diem incipit videri ante plenitudinem, et in progressu noctis.

VERS. 17, 18--- . . . . »Ut lucerent,« etc. Haec de magnis luminaribus intelligi possunt et stellis; ut quod dictum est, »ut praeessent diei,« ad solem specialiter, [Col. 0076D] quod subjunctum est, »et nocti,« ad lunam et stellas pertineat; quod vero additur, »dividerent lucem ac tenebras,« omnibus aeque conveniat; quae quocunque incedunt, lucem circumferunt; unde cum absunt, tenebrosa cuncta relinquunt. Si quaeratur quale potuit esse lumen diurnum ante creationem siderum, respondemus quale videmus solis ortu proximante, necdum apparente: quando scilicet lucet obtusis radiis stellarum dies, sed minime sol ortus refulget.

(ISID., in Gen., tom. V, col. 207.) Die quarta micuerunt luminaria in firmamento coeli, etc., usque ad quia post bona opera venit illuminatio, qua videtur species supernae veritatis.

[Col. 0077A] (AUG., de Gen. contra Manich., lib. I, c. 24, tom. III, col. 194.) Quarto die, quo in illo firmamento disciplinae mens spirituales intelligentias operatur atque distinguit, videt quae sit incommutabilis veritas, quae sicut sol fulgeat in anima; et quomodo anima ipsius particeps fiat, et corpori ordinem et pulchritudinem tribuat, tanquam luna illuminans noctem. Et quomodo stellae omnes, id est intelligentiae spirituales, in hujus vitae obscuritate tanquam in nocte fulgeant.

VERS. 19.---»Et factum est vespere et mane,« etc. (BEDA, in Hexaem., tom. II, col. 13.) In hac vespera populus Dei in Aegypto agnum obtulit, etc., usque ad spem atque fidem donaret.

»Et factum est vespere,« etc. (ISID., ubi supra.) [Col. 0077B] Mane quartae diei regnum David. Haec aetas similis est juventuti, quae inter omnes regnat aetates, et firmum est omnium aetatum firmamentum: unde comparatur quarto diei, quo facta sunt sidera in firmamento coeli. Splendor siquidem solis regni figurat excellentiam, plebem obtemperantem regi lunae splendor ostendit, tanquam Synagogam. Stellae vero principes ejus sunt, et omnia fundata in regni stabilitate, tanquam in firmamento.

VERS. 20.---»Dixit etiam Deus,« etc. (BEDA, ubi supra.) Post ornatam quarto die coeli faciem luminaribus, ornantur suis animalibus die quinto inferiores mundi partes, aqua scilicet et aer.

»Dixit etiam Deus: Producant aquae reptile,« etc. (AUG., lib. II de Gen. ad litt., ex c. 1, 2, 3, 4, [Col. 0077C] 5 et 6, tom. III.) Oportebat in creandis habitatoribus inferioris partis, etc., usque ad Quod intelligendum non est nisi in aquarum naturam pinguioris aeris qualitate conversos.

»Animae viventis.« (AUG., ibid., c. 8.) Id est, quae sunt in animabus vivis, sicut dicitur: Ignobilia hominum, id est, qui sunt in hominibus ignobiles. Quod quidam propter tarditatem sensus putant dictum esse vel quia pisces nullius sint memoriae; sed certissimum est eos habere memoriam.

(AUG., ubi supra, c. 3, 4.) De conversione elementorum quaestio est. Alii dicunt omnia posse converti in omnia, etc., usque ad quod enim tactu aquas, ventosque sentimus; hinc est quod solida terra omnibus elementis miscetur, sed in his crassioribus [Col. 0077D] sentitur amplius.

»Sub firmamento«, etc. Etsi immenso interjacente spatio, volant tamen aves sub sidereo coelo, quae super terram volant: sicut homines qui in terra sunt, sub coelo esse dicuntur. Alia translatio: »Secus firmamentum coeli,« quia vicina sunt aetheri spatia hujus aeris qui aves subvehit.

(AUG., de Gen. ad litt., l, III, c. 9, 10, tom. III, col. 284.) Notandum quosdam philosophos ita sua cuilibet elemento distribuisse animalia, etc., usque ad caliginosa tamen aeris loca tenere tantum permissi sunt, qui eis quasi carcer sit usque ad tempus judicii.

VERS. 21.---»Creavitque Deus cete grandia,« etc. [Col. 0078A] (THEOD. q. 18 in Gen.) Pueri tum terriculamentis, tum loris etiam et virgis indigent: per illa ipsos terremus, per haec autem erudimus: Cum igitur animadvertit et nos Deus ad ignaviam proclives, bestias condidit, veluti lora quaedam et terriculamenta, ut per ea nos terrens ad se traheret, atque ejus auxilium imploraremus. At sicut qui perfecti sunt terriculamenta hujusmodi, et lora contemnunt; sic qui in virtute educati sunt, bestiarum incursus non formidant. Siquidem Adae, priusquam peccasset, assistebant bestiae, obsequium profitentes. Et rursum ipsum Noe ingredientem arcam, leo, pardus et bestiarum atrocissimae quaeque, ovium more, sequebantur. Et Danieli aderant leones, qui alioqui famelici, accedere tamen ad eum non audebant, eo [Col. 0078B] quod in illo characteres divinam imaginem praeseferentes conspicerent. Itidem vipera, quae dentes injecerat in manum Apostoli, cum nihil peccato tenerum aut molle in eo reperisset, mox resiliit, et in ignem se conjecit, supplicium de seipsa quodammodo sumens, quod corpus sibi nullatenus conveniens adorta esset. Nos autem ideo bestias formidamus, quia virtutem negligimus. Praeterea et ad alia bestiae non sunt nobis inutiles: nam ex eis medici pharmaca non pauca componunt ad morbos pellendos: ne quis igitur bestias considerans de Creatore conqueratur, sed utilitatem investiget.

»Et omnem animam,« etc. Ad differentiam hominis, qui faciendus ad imaginem Dei, et, si praecepta servaret, perpetua immutabilitate maneret. [Col. 0078C] Caetera vero animalia sic facta sunt, ut alia aliis in alimoniam cederent vel senio deficerent.

VERS. 22.---»Benedixitque illis,« etc. (AUG., lib. de Gen. imp., c. 15, tom. III.) Benedictionem ad fecunditatem valere voluit, quae in successione prolis apparet, ut ea benedictione qua infirma et mortalia creata sunt, genus suum nascendo custodiant.

(CHRYSOST., hom. 7 in Gen., tom. IV, col. 66.) Ipsa ergo benedictio est, in magno numero, et multitudine augeri, et multiplicari. Nam quia animatae creaturae erant animalia, volebantque perpetuo esse, ideo subdidit: »Crescite.« Verbum enim illud usque in praesentem diem illa conservat. »Crescite et multiplicamini,« etc. (BEDA, in Hexaem.) Ad utrumque [Col. 0078D] genus animantium de aquis factorum, id est pisces et aves, pertinet. Quia sicut omnes pisces nonnisi aquis vivere possunt,ita plurimae aves; quae si in terris aliquando requiescunt, fetusque faciunt, non tamen de terra, sed de mari vivunt, et libentius mari quam terra utuntur.

Mystice. (ISID. et AUG., ubi supra.) Die quinta facta sunt in aquis reptilia animarum vivarum, id est, homines in vitam renovati per sacramentum baptismi. Facta sunt volatilia, id est, animae volantes ad superna. Incipit provecta mens quinto die in actionibus turbulenti saeculi, tanquam in aquis maris operari, propter utilitatem fraternae societatis, et de corporalibus agnitionibus quae ad mare, id est [Col. 0079A] hanc vitam, pertinent, producere animarum vivarum reptilia, id est opera quae prosunt animis vivis; et cetos magnos, id est fortissimas agnitiones, quibus fluctus saeculi dirumpuntur et contemnuntur; et volatilia coeli, id est, voces coelestia praedicantes.

VERS. 23.---»Et factum est vespere et mane, etc. (AUG., de Gen. contra Manich., lib. II, c. 23, tom. III.) Mystice, mane transmigratio in Babyloniam, cum ea captivitate populus leviter in peregrino otio est collocatus, etc., usque ad quia sic excaecati sunt ut nec possent Christum cognoscere.

VERS. 24.---»Dixit quoque Deus: Producat »terra,« etc. (BEDA, in Hexaem., tom. III, col. 13.) Post coelum repletum sideribus et aerem volatilibus qui propter viciniam coelum nominatur, etc., [Col. 0079B] usque ad nomine quadrupedum omnia comprehensa sunt praeter bestias et reptilia, sive domita, sive fera et agrestia.

»Producat terra,« etc. (AUG., lib. III in Gen., c. 11, tom. III.) Consequens erat ut terram jam ornaret suis animalibus. Ter dicendo, juxta genus suum, etc., usque ad Et nomine pecorum et bestiarum omne irrationale animal solet comprehendi. »In genere suo.« (AUG., ibid. c. 12,) Haec forsitan secundum genus dicuntur, quia ita orta ut ex eis nascantur alia, et originis formam successione conservent. De homine autem hoc dictum non est, quia unus fiebat, de quo et femina facta. Non enim multa genera hominum facta sunt, sicut herbarum et lignorum; ut dicatur, secundum genus suum, ac [Col. 0079C] si diceretur generatim, ut inter similia, atque in unam originem seminis pertinentia distinguerentur a caeteris.

(AUG., ibid. c. 14.) De quibusdam minutis animalibus quaestio est, etc., usque ad nisi quod potentialiter in ipsis, et materialiter erant praeseminata.

(AUG., ibid. c. 15, 16.) De venenosis et perniciosis quaeritur, etc., usque ad quae cuncta merito considerata laudantur.

(AUG., ibid., c. 17.) Illud etiam movet, etc., usque ad sed piae fortitudinis numeros ad omnia praeparare non dubitent.

(THEOD., quaest. 18 in Gen.) Ne bestias, velut ab his, prorsus illaesi, contemnamus, quasi nullarum sint virium. Nonnunquam permittit Deus duos aut [Col. 0079D] tres e multis millibus vel a scorpionibus pungi, vel a serpentibus morderi; ut nos veriti ne quid simile patiamur, Deum creatorem in auxilium invocemus.

(AUG. in Gen., l. III, c. 13.) Quaeritur quare hic non sit additum, quod dictum est de animalibus aquarum: »Benedixitque eis Deus dicens: Crescite et multiplicamini,« etc. Forte quod de prima creatura animae viventis dictum erat, de secunda subintelligendum reliquit, maxime quia in hujus diei operibus alia plura dicturus. Herbas autem atque ligna quia non habent generandi affectum, hujus benedictionis forsitan indigna judicavit. Quod necessario repetitum est in homine, ne quis putet [Col. 0080A] in officio gignendi filios esse peccatum, sicut in fornicatione sine conjugio.

VERS. 25.---»Et fecit Deus bestias terrae,« etc. (BEDA in Hexaem.) Ordinis est mutatio. Nec curandum in nostra loquela quid prius creaturarum ordine nominemus, cum Deus creaverit omnia simul.

(ISID., in Gen., tom. V, col. 207.) Sexta die producit terra animam vivam, quando caro nostra ab operibus mortuis abstinens, viva virtutum germina parit, secundum genus suum, id est, vitam imitando sanctorum. Unde I Cor. IV: »Imitatores mei estote,« etc. Secundum genus nostrum vivimus, quando sanctos quasi proximos imitamur. Producit terra bestias, id est, homines ferocitate superbientes. [Col. 0080B] Et pecora, id est, simpliciter viventes. Et serpentes, astutos scilicet et bonum a malo discernentes, et quasi reptando scrutantes terrena, per quae intelligant coelestia.

VERS. 26.---»Faciamus hominem.« (AUG., ibid., c. 19.) Insinuatur pluralitas personarum Patris, et Filii, et Spiritus sancti, et statim unitas deitatis, cum dicitur: »Et fecit Deus hominem ad imaginem Dei,« non Pater ad imaginem tantum Filii. Non enim vere diceretur ad imaginem nostram; sed ita dictum est: »Fecit Deus hominem ad imaginem Dei,« ac si diceretur »ad imaginem suam.« Cum autem dicitur »ad imaginem Dei,« cum superius dictum sit, »ad imaginem nostram,« significatur quod non agit pluralitas personarum, ut [Col. 0080C] plures deos credamus, sed ut Patrem, et Filium, et Spiritum sanctum unum Deum accipiamus.

»Faciamus hominem.« (BEDA, in Hexaem.) Apparet quare dictum sit ut caetera fierent, etc., usque ad sed ut veram post mortem se carnem recepisse monstraret.

»Et praesit,« etc. (AUG., lib. III de Gen. c. 20.) Notandum etiam quia cum dixisset »ad imaginem nostram,« continuo subjunxit: »Et praesit piscibus maris et volatilibus coeli.« Ut scilicet intelligamus in hoc factum hominem ad imaginem Dei, in quo irrationabilibus antecellit. Id autem est ratio, vel mens, vel intelligentia, vel si alio nomine commodius vocetur, in quo scilicet contemplandae veritati inhaeret.

[Col. 0080D] VERS. 27.---»Et creavit Deus hominem ad imaginem,« etc. (BEDA, in Gen., c. 1.) Qui non quemlibet sanctorum imitando, sed ipsam veritatem intuendo, operatur justitiam, ut ipsam veritatem intelligat et sequatur: hic accepit potestatem super omnia, quia spiritualis quisque effectus, et Deo similis, omnia judicat, et ipse a nemine judicatur.

»Et creavit Deus,« etc. (AUG., ubi supra, cap. 20, 21, 22.) Notandum quod sicut in creanda luce dicitur: »Fiat lux,« et statim sequitur, »et facta est lux;« sic cum dicitur: »Faciamus hominem,« infertur, »et fecit Deus hominem ad imaginem Dei:« quia ista natura intellectualis est, sicut illa lux: et hoc est ei fieri, quod [Col. 0081A] agnoscere Verbum, per quod fit. etc., usque ad sed materialiter praeseminata.

»Masculum et feminam creavit eos,« etc. (BEDA, in Hexaem.) Postea plenius et unde et quomodo homines facti sunt exponitur, etc., usque ad etsi virginitas praeferatur.

(BEDA, ISID., ut supra.) Post haec »fecit Deus hominem ad imaginem et similitudinem suam,« virum scilicet perfectum, etc., usque ad unde Paulus: »Seminavimus spiritualia vobis, magnum est si carnalia vestra metamus (I Cor. IX).«

VERS. 28.--- . . . . . »Et dominamini piscibus,« etc. Quod prius quasi consulendo dixerat de eis, nunc dicit imperans, ut habet scilicet dominium omnium creaturarum in inferiore parte mundi. Quod per singula [Col. 0081B] exsequitur.

»Et dominamini piscibus maris.« (BEDA, in Hexaem.) Quaeritur qua utilitate homo dominatum inter caetera animantia percepit, etc., usque ad et rictus bestiarum et serpentum venenum cessisse.

VERS. 29.---»Dixitque Deus: Ecce dedi,« etc. (BED., ibid.) Patet quod ante peccatum hominis terra nihil noxium protulit, non herbam venenatam, non arborem sterilem. Omnis enim herba et ligna data sunt hominibus, et volatilibus, et animantibus terrae in escam. Unde patet quod tunc animalia animalium esu non vivebant, sed concorditer herbis et fructibus vescebantur.

VERS. 30.--- . . . . . »Et factum est ita.« (AUG., de Gen. ad lit. lib. III, c. 13.) Notandum quod ubi datur [Col. 0081C] potestas homini herbas et fructus edendi, subinfertur, »et factum est ita:« in quo significatur quod hoc dicente Deo, haec sibi in esum concessa cognovit homo, non quod statim ederit. Si enim ad omnia supradicta referimus quod ait »et factum est ita,« consequens erit ut dicamus eos jam multiplicatos sexta die, quod post multos factum est annos.

VERS. 31.---»Viditque Deus,« etc. (AUG., ibid.) Quaeritur, cum singillatim caetera bona dicantur, cur homo ad imaginem Dei factus cum caeteris hoc dicatur? Sed forte praesciebat Deus eum peccaturum, nec in perfectione imaginis mansurum. Qui enim singillatim bonus est, magis cum omnibus, sed non convertitur. Cautum est ergo ut diceretur, quod in praesenti verum esset, et praescientiam futuri significaret. [Col. 0081D] Deus autem omnia ordinavit, ut si qua singillatim fuerint delinquendo deformia, semper tamen cum eis universitas sit formosa.

»Et factum est vespere et mane,« etc. (ISID., in Gen., tom. V, col. 207.) Mane sexti diei fit praedicatio Evangelii per Christum, etc., usque ad qui vesperam non habet.

Moraliter. (AUG., de Gen. contra Manich., lib. I in fine.) Sexto die producit terra animam vivam, id est, homo de stabilitate suae mentis, ubi habet fructus spirituales, id est, bonas cogitationes; omnes motus animi sui regit, ut sit in illo anima viva, id est, rationi et justitiae serviens, non terrenitati et peccato. Ita fit homo ad imaginem et similitudinem [Col. 0082A] Dei, masculus et femina; id est, intellectus et actio: quorum copulatione spiritualis fetus terram impleat, id est, carnem subjiciat, et caetera quae jam in hominis perfectione dicta sunt. In istis namque diebus vespera est ipsa perfectio singulorum operum, et mane inchoatio sequentium.



CAPUT II.

VERS. 1.---»Igitur perfecti sunt coeli et terra,« etc. (ALCUIN., in Gen. tom. I, col. 517.) Nullo modo dici potest quomodo fecit Deus coelum et terram. Sed haec expositio per ordinem dierum indicat tanquam historiam factarum rerum, sed maxime observat praedicationem futurorum, etc., usque ad quem Dominus utiliter latere monstravit.

[Col. 0082B] »Igitur perfecti sunt coeli, et terra, et omnis ornatus eorum.« (AUG., de Gen. contra Manich., lib. I, c. ult.) Allegorice. Post illorum quasi sex dierum opera valde bona speret homo requiem perpetuam, et intelligat quid sit,« et requievit Deus die septimo ab operibus suis:« quia et ipse in nobis haec bona operatur, qui jubet ut operemur. Et recte quiescere dicitur: quia post haec omnia opera requiem nobis praestabit, quomodo paterfamilias domum aedificat, cum servientibus facere imperat; et post ab operibus requiescere, cum, perfecta fabrica, jubet quiescere.

(AUG., ibid.) Habet unusquisque nostrum in suis operibus et recta vita tanquam distinctos istos sex dies, post quos debeat quietem sperare: primo die [Col. 0082C] lucem fidei, quando primum visibilibus credit, propter quam fidem Dominus visibiliter apparere dignatus est. Secundo die factum est tanquam firmamentum disciplinae, quod discernit inter carnalia et spiritualia opera, sicut firmamentum inter inferiores aquas et superiores. Tertio die quo mentem suam ad proferendos bonorum operum fructus praeparat, et erigit, separata labe et fluctibus tentationum carnalium, tanquam aridam habet mentem a perturbationibus maris, ut jam possit dicere: »Mente servio legi Dei (Rom. VII),« etc.

VERS. 2, 3.---»Complevitque Deus,« etc. (BEDA, in Hexaem.) Alia translatio: »Consummavit Deus die sexto opera quae fecit,« quae nihil quaestionis affert, quia manifesta sunt quae in eo facta sunt, etc., [Col. 0082D] usque ad aliquid enim operis fecit Salomon cum templum dedicavit.

(HIER., Quaest. Hebr. in Gen., tom. III, col. 935.) In Hebraeo habetur »die septima.« Arctabimus ergo Judaeos, qui de otio sabbati gloriantur, quia jam tunc in principio sabbatum solutum est, dum Deus operatur in sabbato, complens opera sua in eo.

»Complevitque Deus,« etc. (AUG., lib. IV de Gen. ad litt., c. 4, tom. III.) Quaeritur utrum, etc., usque ad secundum eum perfecta non fierent.

»Et requievit Deus, etc. (BEDA, in Hexaem.) Non quasi operando lassus, sed ab universo opere quievit, quia novam creaturam facere cessavit. Requiescere enim cessare dicitur, ut in Apocalypsis IV: [Col. 0083A] »Requiem non habebant, dicentia: Sanctus, sanctus, sanctus,« id est, dicere non cessabant.

(BEDA, ibid.) Altius quoque intelligetur requievisse ab universo opere suo, etc., usque ad sed creaturis rationalibus in se requiem dedit.

»Et requievit Deus,« etc. (AUG., ubi supra, c. 8.) Non laboravit Deus in operando qui solo verbo fecit, dicendo: »Fiat.« Nec homo dicendo, »Fiat,« laborat. Sed forte dicitur laborasse cogitando quid fieret. A qua cura, perfectis rebus, quievisse dicitur. Sed hoc sapere desipere est. Deum ergo requievisse, est creaturae rationali in se requiem praestitisse; ut illuc scilicet desiderio feramur, quo requiescamus, id est nihil amplius requiramus. Sicut enim facere dicitur, quod ipso in nobis operante facimus, [Col. 0083B] et cognoscere cum cognoscimus, sic requiescere, cum ejus munere requiescimus.

(Ibid., c. 11.) Non est mirum si diem quo Christus erat in sepulcro quieturus hoc modo praenuntians dixit: »Die septimo requievit,« deinceps operaturus ordines saeculorum.

(Ibid., c. 12.) Potest autem intelligi Deum requievisse a faciendis generibus creaturae, etc., usque ad et gubernare non cesset.

(Ibid., c. 14.) Deus autem nec creando defessus, nec cessando refectus est: sed per Scripturam suam ad quietis desiderium nos hortatur, dicendo se diem sanctificasse in quo requievit. Caeteros enim dies operis sui non legitur sanctificasse, tanquam apud ipsum plus quies quam operatio valeat.

[Col. 0083C] (Ibid., c. 15.) Vitium quoque animae est ita suis operibus delectari, etc., usque ad ea requie a qua nunquam recessit.

(Ibid.) Si autem diceretur requievisse a faciendis, etc., usque ad sed ipso benedicti sumus.

(Ibid.) In se autem requievit Deus semper: in diebus vero quibus rerum consummatio narratur, in septimo tantum requievit, qui rerum sequitur perfectionem; a perfectis enim requiescit, qui perfectis non eget ut beatior sit.

(Ibid., c. 17.) Opera ejus videmus bona: quietem vero ejus post bona opera nostra videbimus. Ob quam significandam, unam diem sabbati praecepit observari: quod in tempore gratiae sublatum est, in [Col. 0083D] qua perpetuum observat sabbatum, qui spe futuri omnia bona operatur, nec in bonis operibus suis, quasi non acceperit, gloriatur.

(Ibid., c. 18.) Apud illum quieti ejus nec mane nec vespera est, quia nec aperitur initio, nec clauditur fine. In perfectis autem operibus mane habet, et non vesperam; quia perfecta creatura incipit converti ad quietem Creatoris, sed illa non habet finem suae perfectionis, et sic requies Dei non ipsi Deo, sed rerum perfectioni inchoatur, et habet in eo mane quod ab ipso perficitur: sed in suo genere tanquam vespera terminatur, quod in Deo vesperam non habet, quia nihil erit perfectius ipsa perfectione.

[Col. 0084A] (Ibid.) In illis autem diebus, etc., usque ad qui conditi ante luminaria memorantur.

(Ibid., c. 20.) Quaeritur quomodo dicatur in septimo, etc., usque ad nisi illa quae prius condita et dies vocata.

(Ibid., c. 21.) Sed quomodo circumire poterat lux, etc., usque ad et reliqua.

(Ibid.) Sed facilius est ut nos ignorare fateamur, etc., usque ad falsumque erit eum sexta die consummasse omnia opera sua.

(Ibid., c. 22.) Sed quoniam lux corporalis, etc., usque ad et illa qua creatura in seipsa noscitur recte vespera dicitur.

(Ibid., c. 25.) Quia vero angeli creaturam in seipsa sic sciunt, etc., usque ad Ideo septima die [Col. 0084B] nulla vespera accessit.

(Ibid., c. 28.) Nec putet quis, etc., usque ad et verius mane?

(Ibid., c. 35.) Dies ergo ille primus, etc., usque ad et sanctificari ob hoc meruit.

(BEDA, in Hexaem., tom. II, col. 13.) Allegorice. Unde dicitur Exod. XX: »Memento ut diem sabbati sanctifices.« Haec autem benedictio et sanctificatio majorem benedictionem et sanctificationem significat, etc., usque ad Ideo haec dies vesperam habere non scribitur.

VERS. 4.---»Istae sunt generationes.« (RAB.) Eos tangit qui mundum sine initio dicunt semper fuisse, vel qui a Deo factum putant, sed ex materia quam non fecerit, sed coaeterna ei.

[Col. 0084C] »In die quo fecit,« etc. Diem ponit pro omni tempore, quo primordialis creatura formata est, etc., usque ad sine pluvia et opere humano.

»Istae sunt generationes coeli,« etc. (ISID., in Gen., t. V.) Numerati sunt sex dies quibus universitas saeculi a capite usque ad finem, etc., usque ad si non peccasset.

»Antequam oriretur in terra.« Id est, priusquam peccaret, id est terrenis cupiditatibus se subderet. Unde sequitur: »Non enim pluerat Deus super terram,« hoc est, nondum propheticis vel evangelicis nubibus, imbre verbi emisso, animam vivere fecerat, et »homo non erat qui operaretur terram,« quia post peccatum homo laborare coepit in terra, [Col. 0084D] necessarias habuit nubes illas, unde virgultum, id est anima virebat. Irrigabat eam fons vitae, id est, inundatio veritatis, loquens in intellectu ejus, ut pluvia de nubibus non egeret antequam peccaret. Hic erat status hominis ante peccatum.

(AUG., l. V, de Genes. ad lit., c. 1, tom. III.) Alia translatio habet: »Hic est liber creaturae coeli et terrae,« etc., usque ad magnos veritate, parvulos nutrit affabilitate.

(AUG., ibid., l. VI, c. 10.) In prima mundi conditione, etc., usque ad semen ex herba.

VERS. 5.---»Et omne virgultum,« etc. (AUG., ibid., l. V, c. 4.) Intelligitur terra causaliter produxisse herbam et lignum, id est producendi virtutem accepisse. In ea enim tanquam in radicibus facta [Col. 0085A] erant quae per tempora futura erant. Fecit ergo antequam essent super terram secundum formabilitatem materiae, quae formanda erant verbo ejus, praecedens formationem non tempore sed origine.

»Non enim pluerat Dominus,« etc. (AUG., ibid., c. 5.) Quasi non fecit Deus sic tunc sicut nunc, etc., usque ad nec creatura moveri posset.

VERS. 6.---»Sed fons,« etc. (RAB.) Hujus fontis qualiscunque irrigatione jam terra herbis et lignis vestita supervenit. Fons unus ascendisse dicitur pro aliqua in terrae finibus unitate; vel singularis positus est pro plurali.

»Sed fons,« etc. (BEDA, in Gen., c. 2.) Hic intimare videtur quae fiant secundum temporum intervalla, etc., usque ad post per haec quae nota sunt [Col. 0085B] utcunque noscenda.

VERS. 7.---»Formavit,« etc. (AUG.) Mystice. Latior de homine figurate explicatur narratio, etc., usque ad ut nec contemnat quod est, nec arroget quod non est.

»Formavit igitur Dominus Deus hominem,« etc. (AUG., de Gen. lib. III, cap. 20 et 25.) Prius de limo terrae formatum est corpus animale, etc., usque ad habet enim necessitatem moriendi.

(Ibid. c. 27.) Stola prima aut justitia est, de qua lapsus est: vel si corporalem immortalitatem signat, hanc amisit, cum peccando ad eam pervenire non potuit. Sic ergo Adam corpus animale habuit, non modo ante paradisum, sed et in paradiso (quamvis in interiori homine fuit spirituale) quod amisit peccando, [Col. 0085C] et meruit corporis mortem, qui non peccando mereretur in corpus spirituale mutationem.

»Formavit,« etc. (AUG., l. VI de Gen. ad litt., c. I, tom. III.) Videndum est utrum recapitulatio sit, ut dicatur quomodo homo factus sit, quem sexta die factum legimus. An tunc cum fecit omnia simul, et hominem in his fecit, ut accessu temporis etiam hoc modo fieret, quo in hac perspicua forma vitam gerit? sicut fenum factum antequam exoriretur, accedente tempore, et fontis irrigatione, exortum est, ut super terram esset.

(AUG., ibid. c. 2, 3.) Secundum recapitulationem prius videamus, etc., usque ad tunc autem invisibiliter, potentialiter et causaliter quomodo fiunt futura, non facta.

[Col. 0085D] »Formavit,« etc. (BEDA, in Hexaem.) Factura hominis, etc., usque ad in qua viveret, creavit.

(AUG., de Gen. ad litt., l. VI, c. 13 et 17.) Quaeritur utrum Deus repente hominem in aetate virili fecerit, etc., usque ad et ideo necessario futurum erat.

Et inspiravit in faciem ejus spiraculum vitae, et factus est homo in animam viventem.« (AUG., ibid., l. VII, c. 3, 5, 7.) Sine dubitatione, »flavit, vel sufflavit,« dicendum est, etc., usque ad poenam si contemneret?

(Ibid., c. 26.) Dicendum est, etc., usque ad dubitare fas non est.

(Ibid., c. 27.) Quaeri solet utrum, si nolit incorporari, compellatur, etc., usque ad fecit eos.

[Col. 0086A] (Ibid., l. VI, c. 7.) Sed forte animae sexta die factae, ubi imago Dei relucet, etc., usque ad quae praeponenda est in hujusmodi.

(IRENAEUS.) Aliud est habitus vitae qui animalem efficit hominem, aliud Spiritus vivificans, qui spiritualem hominem operatur. Unde Isaias: Qui dedit flatum populis super terram, et spiritum calcantibus eam; ut Deus flatum quidem omni populo qui est super terram dederit; spiritum vero his tantum qui terrena desideria calcant: ut flatus ad tempus sit, spiritus vero aeternus, ut pote qui proprie Dei donum sit.

VERS. 8.---»Plantaverat autem,« etc. (BEDA, in Hexaem., tom. III.) Ab illo principio plantavit paradisum, etc., usque ad et quia de ligno vitae et scientiae [Col. 0086B] boni et mali erat specialiter dicturus.

»Plantavit Dominus paradisum in Eden ad Orientem,« etc. (AUG., de Gen. ad litt., lib. VIII, c. 1.) Tres generales sententiae de paradiso sunt. Una eorum qui corporaliter tantum intelligi volunt, alia eorum qui spiritualiter tantum, tertia vero eorum qui utroque modo paradisum accipiunt. Tertiam mihi placere fateor: ut homo factus ex limo, quod corpus humanum est, in paradiso corporali locatus intelligatur. Adam, etsi aliud significat, quia est forma futuri, in natura propria homo accipitur.

(Ibid.) »Plantavit autem Dominus paradisum in Eden.« Id est in deliciis. Deinde hoc recapitulat ut ostendat quomodo paradisum Deus plantavit. »Et ejecit Deus de terra omne lignum,« etc. Jam enim [Col. 0086C] tunc produxerat terra omne lignum, die scilicet tertio. Sed cum ex his generibus sint ligna instituta in paradiso, produxit in manifesto, et in tempore suo, quae jam causaliter tertio die terra produxerat.

(STRAB.) Quidam codices habent: »Eden ad Ortum.« Ex quo possumus conjicere paradisum in Oriente situm. Ubicunque autem sit, scimus eum terrenum esse, et interjecto Oceano, et montibus oppositis, remotissimum a nostro orbe, in alto situm, pertingentem usque ad lunarem circulum; unde aquae diluvii illuc minime pervenerunt.

»In quo posuit.« (AUG., ubi supra, cap. 5.) Si quis putat animas corpore exutas locis corporalibus contineri, etc., usque ad cujus una collyride Deus hominem a fame quadraginta diebus liberavit.

[Col. 0086D] VERS. 9.---»Produxitque Dominus lignum etiam vitae.« (AUG., Ibid., c. 4.) De sapientia dicitur: »Lignum vitae his est qui apprehenderint eam.« Sed est Hierusalem aeterna in coelis, etc., usque ad quae res suis temporibus gestas narravit.

»Lignum etiam vitae,« etc. (BEDA, in Hexaem., tom. III, col. 13.) In altero hominis signum obedientiae quam debebat: in altero sacramentum vitae aeternae, quam obediendo mereretur. Lignum vitae dictum, quia divinitus accepit, ut qui ex eo manducaret, corpus ejus stabili sanitate firmaretur, nec ulla infirmitate vel aetate in deterius vel in occasum laberetur.

(STRAB.) Historice. Lignum vitae hanc naturaliter [Col. 0087A] virtutem habebat, ut qui ex ejus fructu comederet, perpetua soliditate vestiretur, nulla infirmitate, vel anxietate, vel senii lassitudine, vel imbecillitate fatigandus.

»Lignumque scientiae boni et mali.« (AUG. ubi supra, c. 6) Erat corporale sicut aliae arbores, nec cibo noxium, etc., usque ad quae transgressionem secuta est.

»Lignum scientiae boni et mali.« (AUG., lib. II de Gen. contra Manich., c. 10.) Animae medietas et ordinata integritas signatur, quod in medio paradisi plantatum, et scientiae boni et mali dictum: quia anima, quae debet in Deum extendi, si Deo deserto ad se conversa fuerit, et potentia sua sine Deo frui voluerit, poena sequente experiendo discit quid [Col. 0087B] sit inter bonum quod deseruit, et malum quo cecidit: et hoc erit ei gustasse de ligno scientiae boni et mali.

VERS. 10, 11, 12, 13, 14.---»Et fluvius egrediebatur.« (BED., ubi supra.) Ad irrigandum paradisum, etc., usque ad et paulo post emergentia solitum agere cursum.

(AUG., ubi supra, c. 7.) Alia translatio: »Fons exiit de Eden, qui irrigat paradisum,« etc. Haec flumina gentibus, etc., usque ad ligna scilicet pulchra et fructuosa.

(ISID., AUG.) Mystice. Fluvius de paradiso egrediens, affluentia est aeternae jucunditatis, etc., usque ad adversa tolerando.

(GREG.) Moraliter. Quatuor fluminibus de paradiso [Col. 0087C] egredientibus terra irrigatur. Solidum rationis nostrae aedificium, prudentia, temperantia, fortitudo, justitia, continent: quia his quatuor virtutibus tota boni operis structura consurgit. Quatuor flumina paradisum irrigant, quia dum his quatuor virtutibus cor infunditur, ab omni desideriorum carnalium aestu temperatur.

»Evilath.« Regio Indiae quae post diluvium possessa est ab Evila filio Jectan, filii Heber, patriarchae Hebraeorum. Evilath interpretatur parturiens, quia aliquis loquens veritatem, magis parturit quam pariat. Plinius dicit regiones Indiae prae caeteris, venis aureis abundare.

»Bdellium.« Secundum Plinium arbor est aromatica magnitudine oleagina, cujus lacryma lucida, [Col. 0087D] gustu amara, boni odoris, sed odoratior infusione vini.

»Onyx.« Est lapis pretiosus, sic dictus quia permistum habet candorem ad humani similitudinem unguis, quia unguis Graece dicitur . Antiqua translatio habet »carbunculum et prasium.« Carbunculus est ignei coloris, et dicitur illustrare tenebras noctis. Prasius est viridis, unde Graece a porro, quod dicitur, nomen accepit.

VERS. 15.---»Tulit ergo Dominus Deus,« etc. (AUG., ubi supra, c. 8.) Hominem in paradiso positum jam dixit. Nunc recapitulat ad quid positus est, »ut operaretur,« etc. Non est enim credibile quod Deus eum ante peccatum ad laborem damnaverit, [Col. 0088A] etc., usque ad unde Eccli. X: »initium enim superbiae hominis est apostatare a Deo.«

»Tulit ergo Dominus Deus hominem,« etc. (GREG., lib. XIX Moral., cap. 17, tom. I.) Pensandum est quia bona prodesse nequeunt, si mala non caventur quae subrepunt, etc., usque ad sed sub ipsis superbiendo succumbunt.

»Et sumpsit Dominus Deus,« etc. (HIERON. Quaest. Hebr. in Gen., tom. III.) Pro »voluptate« in Hebraeo habetur »Eden.« Ipsi ergo LXX nunc »Eden« interpretati sunt, nunc »voluptatem.« Symmachus vero, qui »paradisum florentem ante transtulerat, hic »amoenitatem,« vel »delicias« posuit.

»Et posuit eum,« etc. (ISID.) Mystice. Ex eo quod additum est, »Et custodiret, innuitur qualis operatio [Col. 0088B] esset: quia in tranquillitate beatae vitae, ubi mors non est, omnis operatio est custodire quod tenes. Datum est enim praeceptum, ut de omni ligno paradisi sumerent, sed non de ligno scientiae boni et mali: id est non sic eo fruerentur, ut integritatem naturae suae usurpando vetitum violarent.

VERS. 16.---»Praecipitque ei,« etc. (AUG., ubi supra, c. 13.) A ligno prohibitus est, etc., usque ad quid sit inter bonum obedientiae et malum inobedientiae.

(AUG., ubi supra, c. 17.) Quaeritur si viro soli, vel etiam feminae, etc., usque ad »domi viros suos interrogent.«

(PROCOP. in Gen.) Dicunt aliqui: Si immortalitate nos amicire voluit, quid opus erat praecepto, propter [Col. 0088C] quod peccaturi eramus et deinde judicii ejus sentire severos aculeos? Respondeo: Cum sit benignus et mansuetus, et vellet in incorruptibilem et immortalem conditionem asserere humanum genus: ne suae vel propriae virtuti beneficium id accepto ferrent, in hunc modum egit, voluit ut gratias ei haberent, his etiam destinavit praesentem vitam, ut palaestram et quasi doctrinam futurae vitae. Deinde inferens mortem ob peccatum, voluit ut agnosceremus nostram infirmitatem, et deinde nos ipsi magis appeteremus futurum donum.

»Praecepitque ei dicens: Ex omni, etc. (AUG. de Gen. ad litt., l. VIII, 28, tom. III.) Si quaeritur quomodo ista locutus sit, non proprie a nobis potest comprehendi. Certum est enim aut per suam substantiam [Col. 0088D] loqui, etc., usque ad sed per subditam sibi creaturam.

Quaeritur quomodo loqui potuerunt, vel loquentem intelligere, qui non didicerant inter loquentes crescendo, vel magisterio? Sed eos Deus tales fecerat qui possent loqui, et discere ab aliis si essent.

(AUG., ubi supra, c. 14.) De Christo dicitur, Isa. VII: »Priusquam sciat puer bonum aut malum, contemnet malitiam, ut eligat bonum.« Quomodo quod nescit aut contemnit, aut eligit? etc., usque ad quod amittere non debebat.

VERS. 17.---»De ligno autem,« etc. (AUG., ubi supra, c. 15.) Lignum ex eo, etc., usque ad id est, quod amabant non amissuri.

(SEVERIANUS.) Tres arborum differentiae erant in [Col. 0089A] paradiso. Una quidem data illi erat ut viveret, altera ut bene viveret, tertia ut semper viveret.

»In quocunque enim die,« etc. Non ait, Si comederis, mortalis eris, sed »morte morieris.« Mortuus est enim homo in anima cum peccavit, quia recessit ab illo Deus, qui est vita animae: quam secuta est mors corporis, discedente ab illo anima, quae est vita corporis; quae Adae evenit, cum praesentem vitam finivit. Potest ita intelligi quod quando peccaverunt, statim morte illa puniti sunt, de qua dicitur Rom. septimo: »Infelix ego homo! quis me liberabit de corpore mortis hujus?« et ibidem octavo: »Corpus mortuum est propter peccatum;« non ait mortale, sed »mortuum,« quamvis mortale, quia moriturum. Non credendum est ante peccatum ita [Col. 0089B] fuisse illa corpora, sed animalia nondum spiritualia, non tamen mortua, quae scilicet necesse esset mori, quod in die praevaricationis factum est.

»Morte morieris.« Duplex mors significatur: animae, Domino discedente, qui est ejus vita; vel corporis, quam in fine vitae accepit. Sed statim necessitatem moriendi incurrit.

VERS. 18.---»Dixit quoque Dominus,« etc. (AUG., l. IX de Gen., c. 8.) Qui sentiunt ad gignendos filios in paradiso misceri non licere, etc., usque ad anima ex anima, sive alio modo fiat anima.

VERS. 19.---»Adduxit ea,« etc. (AUG., l. IX de Gen. ad litt., c. 14, tom. III.) Non sicut venatores, vel aucupes; nec jussionis vox de nube facta est, quam rationales animae intelligere solent; hanc enim [Col. 0089C] naturaliter non intelligunt bestiae, vel aves, etc., usque ad terra esse creata intelliguntur.

(HIERON.) Videtur primam linguam humano generi fuisse Hebraeam, quia nomina quae usque ad divisionem linguarum in Genesi legimus, constat esse illius.

VERS. 20.---»Appellavitque,« etc. (AUG.) Mystice. Significans gentes quae salvae fierent in Ecclesia per Christum, nomen Christi accepturas, quod prius non habebant; unde, Isa. LXV: »Vocabo servos meos nomine alio.«

»Adae vero non inveniebatur,« etc. (AUG., lib. IX de Gen. ad litt., cap. 15 et seq.) Videndum est quomodo facta sit mulieris formatio, quae mystice dicitur aedificatio, etc., usque ad ut intelligamus per illam extasim Adam divinitus haec dixisse.

[Col. 0089D] »Adae vero non inveniebatur adjutor.« Nullus fidelis justus Christo aequari potest. Psalm. XLIV: »Speciosus enim forma prae filiis hominum.« Nemo enim poterat genus humanum liberare nisi ipse. Unde Apocalypsis V: »Nemo inventus est dignus aperire librum et solvere signacula ejus,« etc.

»Adae vero non inveniebatur,« etc. (AUG., de Gen. contra Manich., l. II, c. 13.) Facta est mulier in adjutorium viri, etc., usque ad et dominio rationis cooperante gratia subjugare.

VERS. 21.---»Immisit ergo Dominus,« etc. (ISID. ex Aug., ut supra, c. 13, 14.) Mystice. Non possunt haec corporeis oculis videri. Sed quanto quis a visibilibus ad secreta intelligentiae quasi obdormiendo [Col. 0090A] secesserit, melius et sincerius videt, etc., usque ad et Ecclesiae referenda.

(AUG., lib. X de Gen. ad litt., c. I.) Qui putant animam ex anima, etc., usque ad quam de viro fuerat dictum.

(AUG., ibid., c. 19, 20.) Si quaeratur unde accepit animam Christus, mallem audire meliores et doctiores; etc., usque ad quibus quid responderi possit, nondum mihi occurrit.

»Immisit ergo Dominus soporem,« etc. (GREG., Moral., l. XXX, tom. II.) Culmen contemplationis non attingimus, si non ab exterioris curae oppressione cessemus: nec nos ipsos intuemur, ut sciamus in nobis aliud esse rationale quod regit, aliud animale quod regitur, nisi ad secretum silentii recurrentes, [Col. 0090B] ab exteriori perturbatione sopiamur. Quod bene Adam dormiens figuravit, de cujus mox latere mulier processit. Qui enim ad interiora intelligenda rapitur, a rebus visibilibus oculos claudit, et tunc intelligit in seipso aliud esse quod regere debeat, tanquam vir; aliud quod regatur, tanquam femina.

VERS. 22, 24.---»Et aedificavit. . . . Quamobrem relinquet,« etc. (ISID., in Gen., t. V.) Quod per historiam completum est in Adam, etc., usque ad Serpens enim haereticorum venena praesignat.

VERS. 25.---»Erat autem uterque nudus.« (AUG.) Si Dei verbis vel cujuslibet prophetae aliquid dicitur, quod ad litteram absurdum videtur et ideo figurate dictum, ob significationem tamen dictum esse non est dubitandum. Corpora vero duorum hominum [Col. 0090C] in paradiso nuda erant, nec erubescebant, quia nullam legem in membris senserant legi mentis repugnantem, quae inobedientiam secuta est. Nihil putabant velandum, quia nihil senserant refrenandum.

(AUG., de Civ. Dei, l. XIV, c. 17, tom. VII, col. 425.) Merito libidinis maxime pudet, etc., usque ad reddiditque confusos.

(RUPERT.) Non erat hoc ignominiae, sed honoris, quod nudi erant: non erat insipientiae, sed securitatis, quod nuditatem suam non erubescebant. Quid enim? nunquid hoc a factore suo accepit, quod confusibilis et verenda est factura Dei? Aut nunquid confusionem hujusmodi natura, et non potius conscientia facit? Est quidem quasi in naturam versum [Col. 0090D] hoc tormentum confusionis: verumtamen non ex conditione primaeva, sed ex juniore culpa origo ejus pullulavit. Etenim idcirco nuditatem nostram erubescimus, quia conscii nobis sumus quantam infirmitatem, imo quantam adversum nos rebellionem carnis nostrae portamus. At vero tunc sana erat cordis conscientia, quippe quam nulla sollicitabat oculorum concupiscentia; siquidem concupiscentia carnis poena est peccati, qua praecedens punitur superbia mentis. Deus, inquit Scriptura, fecit hominem rectum. Rectitudo autem hominis in eo est ut carni spiritus, ut pote inferiori superior, praesit et imperet: medius namque inter Deum et carnem suam rationalis spiritus hominis positus est, ut Deo pareret [Col. 0091A] et carni imperaret. Quem ordinem quia prior ille turbavit et rupit, abjiciendo praeceptum Dei: subditus est, qui erat superior, spiritus infimae carni, ut justa poena inferiori subjaceat, qui superiori recte subesse contempsit. Hinc illa confusio faciei de conscientiae secretis ad publicos oculos prorumpens, et sub misera velamentorum solatia poenalem ignominiam ire compellens. Haec, inquam, infirmitas vel rebellio carnis nondum erat: bene igitur nudus erat uterque et non erubescebant, quia quod erubescerent non habebant. Illa nuditatis securitate perdita, nos ingemiscimus, eo quod gloria et honore spoliati et panniculis obvoluti simus. Nam ita vestiti vere incedimus nudi, etiamsi, quod impossibile est, sic vestiamur sicut vestiuntur lilia [Col. 0091B] agri. Etenim nec Salomon in omni gloria sua vestitus est sicut unum ex his. Si, inquam, vestiri possimus sicut haec vestiuntur, sic quoque spoliati et nudi sumus. Unde Salvatorem exspectamus Dominum nostrum Jesum Christum, qui reformabit corpus humilitatis nostrae, configuratum corpori claritatis suae. Nunquid enim quando fulgebunt justi sicut sol in regno Patris sui, tunicis operientur et palliis? Non utique, sed ad gloriam factoris sui, quaecunque illis fuerint vasa misericordiae, mutuis cum gloriae aspectibus patebunt, foris fulgidi, et intus jucundi; corpore integri, et animo laeti; corpore, inquam, simul et anima beati.

»Erat autem uterque nudus,« etc. (ISID., in Gen., ex Aug. de Gen. contra Manich., lib. II, c. 15.) Quod [Col. 0091C] nudi erant et erubescebant, etc., usque ad quia in consensu rea tenetur conscientia.



CAPUT III.

VERS. 1-4.---»Sed et serpens erat callidior cunctis animantibus,« etc. (AUG., lib. II de Gen. ad litt. c. 2, 3, tom. III.) Alii, »prudentissimus,« translative dictum. Quidam codices habent »sapientissimus,« non proprie, sicut in bono solet accipi sapientia Dei, vel angelorum, vel animae rationalis, etc., usque ad sed potestas a Deo.

»Sed serpens,« etc. (STRAB.) Sic diabolus loquebatur per serpentem ignorantem, sicut per energumenos vel fanaticos: quemcunque enim arripit, intellectum et rationem tollit. Spiritus vero bonus quoscunque gratia repleverit, videntes et intelligentes [Col. 0091D] facit, unde spiritus prophetarum subjectus est prophetis.

»Qui dixit ad mulierem.« (AUG., lib. II de Gen. ad litt., c. 30, et ex capp. 7, 8, 6, 10, passim.) Inexcusabilis est praevaricatio mulieris, quia memor erat praecepti Dei. Oblivio tamen, etc., usque ad haec c. 10: Providet bonos et malos futuros, et creat: seipsum ad fruendum praestans bonis, multa etiam largiens malis.

»Cur praecepit,« etc. (STRAB.) Ideo callidus hostis interrogat hoc, et mandatum Dei memorat, ne cum peccaverit, excusationem habeat quasi oblita.

»Cur praecepit,« etc. (GREG. Moral., l. XXIII, tom. II.) Idem quotidie agit hostis humani generis: verba [Col. 0092A] Dei de cordibus hominum molitur evellere, et minas leviare, et ad credendum quod falso promittit, invitat enim ad temporalia, ut levet quod Deus minetur aeterna supplicia. Spondens siquidem gloriam praesentis vitae, dicit: »Gustate, et eritis sicut dii,« et temporalem concupiscentiam tangite, et in hoc mundo sublimes apparete; et cum timorem divinae sententiae conatur amovere, quodammodo dicit: »Cur praecepit vobis Deus?«

(AUG., lib. II de Gen. ad litt., c. 4, tom. III.) Quaeritur cur Deus hominem tentari permiserit, etc., usque ad sive terrenum, ut hominis anima.

(Ibid., c. 5.) Nec putandum quod homo dejiceretur, nisi praecessisset in eo quaedam elatio comprimenda, ut per humilitatem peccati sciret quod falso [Col. 0092B] de se praesumpserit, et quod non bene se habet facta natura, si a faciente recesserit. Commendatur enim quale bonum Deus sit, quando nulli bene est ab ipso recedere.

(Ibid., c. 18.) Haec quaestio de beata vita, etc., usque ad minus quam in vita sanctorum angelorum.

(Ibid., c. 16.) Non frustra putari potest ab initio temporis diabolum cecidisse, etc., usque ad quibus non dedit Deus praescientiam de seipsis?

(Ibid., c. 14.) Quomodo autem beati esse possint, quibus est incerta sua beatitudo? etc., usque ad mihi autem unde asserant, non occurrit.

(Ibid., c. 21.) Sed non frustra putandum est ab ipso creaturae exordio, etc., usque ad praevidens [Col. 0092C] quanta de illo sua bonitate esset facturus.

(Ibid., c. 22.) »Initium autem figmenti« dicitur, etc., usque ad ut homines malos.

(Ibid., c. 23.) Quod ergo putatur diabolus nunquam in veritate stetisse, etc., usque ad plura in corpus ejus conveniunt.

(GREG., hom. 16, in Evang., tom. II.) Primum parentem diabolus tribus modis tentavit, etc., usque ad delectatione vincimur, consensu ligamur.

VERS. 5.---. . . . . »Eritis sicut dii,« etc. (STRAB.) Mystice. Artificiali dolo verba componit, ut si per inobedientiae contemptum subvertere nequiverit, saltem in hoc quod fidem corruperit, et idololatriam suaserit, victorem se glorietur: si autem per inobedientiae contemptum seduxerit, in [Col. 0092D] utroque victor existat.

(AUG., de Gen. contra Manich., l. II, c. 15, tom. III.) Interrogata mulier respondit, etc., usque ad nullo enim regente per suam potestatem solus Deus beatus est.

VERS. 6, 7.---»Vidit igitur,« etc. (ISID. ex Aug. ubi supra.) Quomodo videbant si clausi erant oculi? Sed dictum est ut intelligamus eos oculos apertos fuisse, postquam de fructu comederunt, quibus se nudos videbant, et displicebant: id est, oculos astutiae, quibus simplicitas displicet. Cum quis enim ceciderit ab intima luce veritatis, nihil est unde superbia placere velit, nisi fraudulentis simulationibus. Hinc enim hypocricis nascitur, in qua multum [Col. 0093A] videntur cordati, qui decipere potuerunt quem voluerunt.

»Vidit igitur,« etc. (GREG., lib. XXI Moral., cap. 2.) Ne in lubrica cogitatione versemur, non debemus intueri quod non licet concupisci, etc., usque ad exteriorum quoque sensuum disciplina servanda est.

»Deditque viro suo, qui comedit. Et aperti sunt oculi amborum,« etc. (ISID. ex Aug. ubi supra, c. 16, 17.) De quibus dictum est: »Tunc viderunt quod nudi essent,« oculis scilicet perversis, quibus nuditas, scilicet simplicitas, erubescenda videbatur. etc., usque ad »Ad meipsum turbata est anima mea.« (Psal. XLI.)

»Qui comedit,« etc. (AUG., de Gen., lib. XI, c. 3, tom. III, col. 429.) Ad concupiscendum scilicet [Col. 0093B] invicem, etc., usque ad quae convinceret peccatorem facto, et doceret scripto lectorem.

»Consuerunt folia ficus.« (ALCUIN., in Gen. t. I.) Quia gloriam simplicis castitatis amiserunt, ad duplicem libidinis pruritum confugerunt; unde Joan. I: »Cum esses sub ficus vidi te, et descendi,« subaudi »liberare te.«

VERS. 8.---»Et cum audissent,« etc. (AUG., l. II de Gen. ad litt., c. 33.) Ea enim hora tales conveniebat visitari, quia defecerant a luce veritatis, etc., usque ad corporalibus sensibus locali et temporali motu apparuisse credatur.

»Abscondit se,« etc. (AUG., ibid.) Cum Deus avertit intrinsecus faciem et homo turbatur, fiunt similia amentiae, nimio timore ac pudore, occulto quoque [Col. 0093C] instinctu non quiescente: ut nescientes facerent quae aliquid posteris significarent, propter quos haec scripta sunt.

»Ad auram post meridiem.« Unde hora nona Christus spiritum emisit (Matth. XXVII). Qui sexta hora fuit crucifixus, ut eadem hora restitueretur homo qua de paradiso est ejectus.

»In medio ligni paradisi.« Abscondit se, qui aversus a praecepto Creatoris, erroris sui et arbitrii voluntate vivit.

VERS. 9.---»Vocavitque Dominus Deus Adam.« (AUG., ubi supra, c. 34.) Increpando, scilicet non ignorando, etc., usque ad nunc autem non significata referimus, sed gesta defendimus.

VERS. 10-11.---»Qui ait: Vocem tuam audivi,« etc. [Col. 0093D] (AUG., ubi supra, c. 34.) Historice. Probabile est per congruam creaturam solere humanam formam hominibus primis apparere, etc., usque ad et secutum est quod puderet.

»Vocem tuam,« etc. (ISID., in Gen. tom. V.) Mystice. Respondet, voce ejus audita se occultasse, etc., usque ad et praecepto Dei non obedire.

»Vocavitque Deus Adam,« etc. (GREG.) Quia vidit in culpa lapsum jam sub peccato, velut a veritatis oculis absconditum, quia tenebras erroris ejus non approbat, quasi ubi sit peccator ignorat, eumque vocat ac requirit dicens: »Adam, ubi es?« Dum vocat, significat quia ad poenitentiam revocat; dum requirit, [Col. 0094A] insinuat quia peccatores jure damnatos ignorat.

VERS. 12.---»Dixitque Adam: Mulier quam dedisti,« etc. (AUG.) Non dicit, Peccavi: superbia enim habet confusionis deformitatem, non confessionis humilitatem. Ad hoc autem scriptum est, et interrogationes ad hoc factae, ut veraciter et utiliter scriberentur, ut sciamus quanto morbo superbiae laborent hodie conantes malum in Creatorem referre, et si quid boni faciunt, sibi tribuere.

»Mulier quam dedisti,« etc. Quasi ad hoc data sit, ut non ipsa obediret viro, et ambo Deo.

»Mulier quam dedisti,« etc. (GREG., lib. IV Mor., c. 27, tom. I, col. 661.) Quatuor modis peccatum perpetratur in corde, etc., usque ad ad extremum falsae spei seductione, vel obstinatione miserae desperationis [Col. 0094B] nutritur.

VERS. 13.---»Et dixit Dominus Deus ad mulierem,« etc. (AUG.) Nec ista confitetur peccatum, sed refert in alterum, in impari sexu, pari fastu. Ex his tamen natus David dicit usque in finem saeculi: »Ego dixi: Domine, miserere mei, sana animam meam, quia peccavi tibi (Psal. XL).« Hoc ab istis dicendum fuit: sed nondum peccatorum cervices considerat Deus: restabant labores et dolores mortis, et contritio saeculi, et gratia Dei, quae in tempore subvenit, docens afflictos non de se praesumere.

»Serpens decepit,« etc. Quasi cujuslibet persuasio praevaleat Dei praecepto.

»Serpens decepit me,« etc. (AUG., ibid., lib. II, c. 30.) Quomodo his verbis, etc., usque ad cum eo [Col. 0094C] cibo non videret eam mortuam esse.

(AUG., ibid., c. 28.) Notandum quod non diabolus est permissus feminam tentare, etc., usque ad sed ex hac homini invidisse ratio ostendit.

(ALC.) Peccatum angeli tacitum, hominis patefactum quia illud incurabile, hoc curatum.

»Vidit igitur,« etc. (STRAB.) Aperte inexcusabilis ostenditur, cui licuit sub tali deliberatione dolos inimici advertere.

VERS. 14.---»Et ait Dominus Deus,« etc. (AUG., ubi supra, c. 36.) Tota haec sententia figurata est. Ubi credendum tamen omnia dicta esse. Serpens non interrogatur quare fecerit, quia non ipse propria voluntate et natura fecit, sed de illo diabolus, et per illum, et in illo: qui jam pro impietate et superbia [Col. 0094D] aeterno igni destinatus fuerat. Ad ipsum ergo refertur quod serpenti dicitur, et qualis humano generi futurus sit ostenditur.

Mystice. »Et ait Dominus Deus ad serpentem,« etc. (AUG., de Gen. cont. Manich., lib. II, c. 17.) Serpens non interrogatus prior excipit poenam, etc., usque ad ut ipsum initium suggestionis malae excludat.

»Super pectus tuum,« etc. (HIERON.) »Ventrem« LXX addiderunt, sed in Hebraeo habetur »pectus a« tantum, ut calliditatem et versutiam cogitationum ejus aperiret, id est quod omnis gressus ejus nequitiae est et fraudis.

[Col. 0095A] »Pectore et ventre repes.« (GREG., lib. XXI Mor., c. 2.) Malum luxuriae aut cogitatione perpetratur aut opere. Hostis enim cum ab effectu operis expellitur, secreta cogitationis polluere molitur. Ventre repit, dum lubricus per membra humana sibi subdita, luxuriam exercet in opere. Serpit pectore, dum polluit in cogitatione. Sed quia per cogitationem ad opera venitur, prius pectore et post ventre describitur repere.

VERS. 15.---»Inimicitias ponam inter te et mulierem . . . Ipsa conteret caput tuum,« etc. (GREG. l. I Mor., c. 38.) Caput serpentis conterere, est initia suggestionis manu sollicitae considerationis a cordis aditu exstirpare; qui cum ab initio deprehenditur, percutere calcaneo molitur, quia quem prima tentatione [Col. 0095B] non percutit, decipere in fine tendit. Si autem cor in tentatione corrumpitur, sequentis actionis medietas et terminus ab hoste possidetur, quia totam sibi arborem fructus ferre conspicit, quam veneni dente in radice vitiavit.

(HIERON.) »Ipsa servabit calcaneum tuum, et tu conteres ejus calcaneum.« Melius in Hebraeo habetur: »Ipsa conteret caput tuum, et tu conteres calcaneum ejus,« quia et nostri gressus praepediuntur a colubro, et Dominus conteret Satan sub pedibus ejus.

VERS. 16.---»Mulieri quoque,« etc. (AUG., ubi supra, c. 37.) Haec figurate et prophetice melius intelliguntur, etc., usque ad depravabitur natura, et [Col. 0095C] augebitur culpa.

»Multiplicabo aerumnas,« etc. (AUG., de Gen. contra Manich., l. II, c. 19.) Manifestum est multiplicatos esse dolores mulieris, etc., usque ad sed prius reluctatum est cum dolore consuetudini malae.

VERS. 17-18.--- . . . »Maledicta terra,« etc. (AUG. ibid., c. 38.) Hos esse labores humani generis in terra nemo ignorat, et quod non esset, si felicitas quae erat in paradiso teneretur indubitanter constat.

(STRAB.) Terra maledicitur, non Adam, ut cuncti propter quos haec scripta sunt terrerentur, ne similia facientes, simili poena plecterentur. Ipse vero Cain, quia primae praevaricationi fratricidium addidit, maledicitur cum dicitur: »Maledictus eris super terram,« [Col. 0095D] etc.

(AUG.) Terrae maledixit, non aquis, quia homo de fructu terrae contra vetitum manducavit, non de aquis bibit, et in aquis erat peccatum abluendum de fructu terrae contractum. Animalia quoque terrestria plus maledictionis habent quam aquatilia, quia plus vivunt de maledicta terra. Inde Christus post resurrectionem de pisce manducavit, non de terrestri animali.

»Maledicta terra in opere tuo.« (GREG., Moral. lib. IV, c. 5, 6.) Deus maledicit homini peccanti, etc., usque ad et duos quinquagenarios flamma combussit.

»In laboribus,« etc. (RAB.) Spinae antea erant, sed non ut laborem homini inferrent: cui post peccatum [Col. 0096A] fuerunt ad laborem et afflictionem, sicut serpentes et quaecunque noxia, ante innoxia. Et notandum quod Adae extrinseca poena imponitur: »Maledicta terra in opere tuo;« mulieri vero intrinseca, cum dicitur: »Multiplicabo aerumnas tuas,« etc., quia seducta seduxit virum.

VERS. 19.---»Pulvis es,« etc. (GREG., ubi supra.) Homo ita conditus fuit, etc., usque ad senectus transit ad mortem.

VERS. 20.---»Et vocavit Adam nomen uxoris suae Eva,« etc. (AUG., ubi supra.) Verba primi hominis haec fuerunt, quoniam haec est mater omnium viventium, tanquam reddat causam nominis a se impositi, cur scilicet Evam vocaverit.

Mystice. (AUG., de Gen. contra Manich., l. II, c. 21.) [Col. 0096B] Post peccatum et judicis sententiam vocavit Adam uxorem suam Evam, etc., usque ad in pellibus exprimitur quae mortuis corporibus detrahuntur.

VERS. 21.---»Fecit quoque,« etc. (AUG., de Gen. lib. XI, c. 39.) Hoc quoque significationis causa factum est, et in factis quaeritur quid factum sit, et quid significet, et in dictis quid dictum sit, quidve significet.

(STRAB.) Ipsi fecerunt sibi perizomata, ut peccatum suum absconderent: Deus vero tunicas pelliceas, quibus totum eorum corpus induit, quia et in corpore et in anima eos juste damnavit. Stulta vero questio est qualiter vel quo operante pelles ab animalibus deductae sint, quaerere: qui enim de nihilo omnia condidit, quomodo et qualiter voluit, haec [Col. 0096C] fecit.

VERS. 22.---»Et ait: Ecce Adam quasi unus ex nobis,« etc. (AUG., ibid., c. 41.) Propter trinitatem pluralis numerus ponitur, etc., usque ad sicut in Ecclesia solent homines a sacramentis visibilibus Ecclesiae disciplina removeri.

(AUG., ubi supra, c. 42.) Mirum est si Adam spiritualis erat mente, etc., usque ad quae falsum verum esse putavit.

»Quasi unus ex nobis.« (AUG., de Gen. contra Manich., lib. II, c. 21.) Dupliciter intelligi potest, »quasi unus ex nobis,« id est Deus, etc., usque ad donec Dei misericordia reviviscat qui mortuus fuerat.

(RUPERT.) Ne comedat de ligno vitae, et hoc facto talis, tam miser factus Adam, vivat in aeternum. Quid [Col. 0096D] enim si cum talis factus sit vivat in aeternum? utique nil nisi malum aeternum. Jam enim miser factus, si aeternus quoque sit, quid nisi miseriam aeternam habebit? Parcamus illi, ne hoc modo male sit »quasi unus ex nobis;« ne sicut quisque nostrum aeternus est (aeternus enim Pater, aeternus Filius, aeternus Spiritus sanctus), sic et ille aeternus sit, et ob hoc veracem se esse rideat oculus nequam diaboli, qui Dei similitudinem ei repromisit. Etenim malum quidem illi est temporalem esse, sed pessimum esset aeternum esse. Mala nimis et falsa est haec similitudo Dei. Multo melius illi est esse omnino dissimilem Dei. Quomodo? Videlicet, ut, quia miser est, sit etiam temporalis, hoc est esse omnino dissimilem Dei. [Col. 0097A] Deus enim et aeternus est, et felix, et est ejus aeterna felicitas, felix aeternitas. Horum alterum, id est felicitatem, perdidit diabolus, aeternitatem vero non amisit; et est ejus aeterna infelicitas, infelix aeternitas. Parcamus, inquam, homini; et quia felicitatem perdidit, aeternitatem quoque praecipiamus infelici, ut in neutro sit »quasi unus ex nobis;« nobis est aeterna felicitas, felix aeternitas; sit illi temporalis miseria, vel misera temporalitas; ut tunc illi commodus reformetur aeternitas, cum fuerit recuperata felicitas. In magna ergo ira, magnae misericordiae Dominus recordatus est, hoc ipso quod lignum vitae non concessit misero homini: quippe quem voluit sic esse dissimilem sibi, ut non esset utrobique similis diabolo, id est ne viveret homo, aeque ut diabolus, [Col. 0097B] usque ad ultimum judicium, et aeque ut ille, absque temporali morte, transiret ad aeternum incendium.

VERS. 23.---»Et emisit eum,« etc. (AUG., de Gen. contra Manich., l. II, c. 22.) In locum sibi congruum; sicut plerumque malus, cum inter bonos vivere coeperit, si in melius mutari noluerit, de bonorum congregatione pellitur pondere pravae consuetudinis suae.

VERS. 24.---»Ejecitque Adam.« (HIERON. Quaest. Hebr., tom. III.) LXX: »Et ejecit, et habitare fecit contra paradisum voluptatis, et statuit cherubin, et flammeam rhompheam, quae vertitur ad custodiendam ligni vitae viam.« Alius sensus est in Hebraeo; ait enim, »et ejecit Dominus,« Adam scilicet, »et [Col. 0097C] habitare fecit ante paradisum voluptatis cherubin, et flammeum gladium.« Non quod Adam habitare fecerit contra paradisum voluptatis, sed, illo ejecto, ante fores paradisi cherubin et flammeum posuit gladium, ne quis posset intrare.

»Et collocavit,« etc. (AUG., ut supra.) Hoc per coelestes potestates etiam in paradiso visibili factum esse credendum est, ut per angelicum ministerium ibi esset quaedam ignea custodia, non tamen frustra, sed quia aliquid de paradiso significat spirituali.

»Collocavit,« etc. (STRAB.) Hoc est per ministerium angelorum igneam custodiam constituit. Flammeus gladius tribulationes, dolores et labores hujus vitae, quibus nos exercemur; vel sententia justae damnationis, quae homini est data, qui ita damnatus [Col. 0097D] est ut Christi passione redimi posset. Unde gladius versatilis dicitur, quia potest removeri. Remotus est enim Enoch et Eliae, et quotidie removetur fidelibus, de hac vita ad supernam beatitudinem transeuntibus. Nec dicit flammam et gladium, sed »flammeum gladium:« qui enim ad paradisum redeunt, necesse est ut igne Spiritus sancti omnes concupiscentias hujus vitae exurant, et gladio verbi Dei omnia noxia praecidant.

»Et collocavit,« etc. (ISID., in Gen., tom. V.) Cherubin plenitudo scientiae, haec est charitas quae plenitudo legis est divinae. Gladius flammeus, poenae temporales, quae versatiles sunt, quoniam tempora volubilia sunt. Ad arborem igitur vitae non reditur, [Col. 0098A] nisi per cherubin, id est plenitudinem scientiae, id est charitatem: et per gladium versatilem, id est tolerantiam temporalem.



CAPUT IV.

VERS. 1.---»Adam vero,« etc. (AUG., lib. IX de Gen. ad litt., c. 4). In paradiso virginitas, extra nuptiae, etc., usque ad sed post in exsilio generata.

»Concepit et peperit,« etc. Cain et Abel de una matre geniti, figura sunt omnium hominum qui de radice peccati in hanc vitam propagantur; et alii terrenam civitatem et mortiferas delicias sunt amaturi, et quantum in se est ambitione possessuri; quos significat Cain, qui interpretatur possessio. Alii futuram civitatem quaesituri, et de hujus habitationis [Col. 0098B] miseriis lugentes, ad futuram gloriam toto desiderio transituri, quos significat Abel, qui interpretatur luctus, et est posterior: quia non prius est quod spirituale est, sed quod animale. Hinc Cain dicitur »agricola,« id est, terrenis operibus incumbens; Abel vero »pastor ovium,« simplicitatem scilicet et innocentiam diligens.

Allegorice. (ISID., in Gen.) Duo filii Adae duos populos exprimunt, Judaicum scilicet natu majorem, etc., usque ad quasi non permittat ratio motum pravum ad effectum venire, sed studeat subjugare.

VERS. 2.---»Fuit autem Abel,« etc. In quo significatur qui de terrena inhabitatione lugent. Abel namque luctus interpretatur, vel vapor, quia luctus fuit parentibus vel tanquam vapor cito disparuit.

[Col. 0098C] VERS. 3, 4.---»Factum est autem,« etc. »Abel quoque obtulit,« etc. Quia justus in omnibus quae agit per fidem et charitatem (de quibus caeterae virtutes oriuntur, et sine quibus nihil prosunt) Deo placere contendit, quod significatur in adipibus oblatis; unde psal. LXII: »Sicut adipe et pinguedine repleatur anima mea.« Sine charitate macilenta est anima et languida, et in nullo Deo placitura.

»Et respexit Dominus ad Abel,« etc. (HIER., Quaest. Hebr. in Gen., tom. III.) Unde hoc potuit scire Cain, nisi vera esset interpretatio Theodotionis: »Et inflammavit Dominus super Abel, et super sacrificium ejus, super Cain, et sacrificium suum non inflammavit?« Ignem autem de coelo venire solitum ad sacrificium devorandum, ut in dedicatione templi [Col. 0098D] sub Salomone, legimus, et quando Elias in monte Carmeli construxit altare.

(ISID., ut supra.) Si recte offeras, et non recte dividas, peccasti: quia etsi antea Judaei recte illa offerebant, in eo rei sunt quia Novum Testamentum a veteri non distinxerunt.

VERS. 5, 6, 7.--- . . . . »In foribus.« (ALC.) Id est, intrantem te et exeuntem peccatum comitabitur, nec Dominus custodiet introitum tuum et exitum tuum.

VERS. 8.---»Dixitque Cain,« etc. (ISID., Quaest. in Gen., tom. V.) Non acquiescit Domino dicenti, Quiesce, etc., usque ad occiditur ergo Christus junioris populi caput, a majore natu.

VERS. 9.---»Et ait Dominus ad Cain.« (ISID., ubi [Col. 0099A] supra.) Interrogat Dominus Cain, non ignarus ut discat, sed judex ut puniat. Usque hodie Judaei, cum per Scripturas eos interrogamus de Christo, respondent se nescire quae dicimus. Mendax Cain ignoratio, Judaeorum est falsa negatio: essent vero Christi custodes, si corde crederent et ore faterentur.

VERS. 10.---»Vox sanguinis,« etc. Magna virtus justitiae, quae vindictam expetit pro sanguine innocentis.

VERS. 11.---»Nunc igitur maledictus eris,« etc. (RAB.) Notandum quod in peccato Adae terra maledicitur. Cain vero maledicitur, quia sciens damnationem primae praevaricationis, fratricidium addidit.

VERS. 11.---»Nunc igitur maledictus eris,« etc. Per locum quae in loco sunt significantur; quasi maledictus [Col. 0099B] eris ab his qui sunt super terram, qui aperuerunt os suum in confessione peccatorum, accipere sanguinem, qui effusus in remissionem eorum de manu persecutoris, qui noluit esse sub gratia, sed sub lege, ut esset maledictus ab Ecclesia: quae intelligit et ostendit esse maledictum: qui enim ex operibus legis sunt, sub maledicto sunt.

VERS. 12.---»Cum operatus,« etc. Ad vocem, non ad intellectum fit relatio, quia aliter hic terra, aliter supra accipitur: ibi pro Ecclesia, hic pro operatione terrena quam adhuc Judaeus exercet; id est carnalis circumcisio, pascha, sabbatum, et similia quae habent occultam virtutem intelligendae gratiae Dei, sed non dant Judaeis fructum nolentibus transire ad Christum. Potest in terra caro Christi intelligi, in [Col. 0099C] qua salutem nostram Judaei crucifigendo sunt operati. »Mortuus est enim propter dilicta nostra, et resurrexit propter justificationem nostram:« quem quia negaverunt, justificati non sunt.

»Vagus et profugus,« etc. (ISID.) Dispersus in gentibus, profugus a Hierusalem. LXX: »gemens et tremens.« Gemens, dolore amissi regni; tremens, multitudine Christiani populi, ne occidaris. »Major est iniquitas mea,« etc. Culpam exaggerat, sed superbe confitetur, nec veniam flagitat.

VERS. 13.---»Major est iniquitas mea.« (ISID.) Peccata peccatis adjiciens desperat, nec credit se veniam posse adipisci, quod est blasphemia in Spiritum sanctum, quae non remittitur in hoc saeculo nec in futuro: quia putat Deum aut nolle dimittere, [Col. 0099D] aut non posse, tanquam aut omnia non possit, aut invideat saluti. Non Deum sibi iratum grave putat, sed timet ne inveniatur et occidatur.

VERS. 14.---»Omnis igitur qui invenerit me,« etc. (STRAB.) Quia ex tremore corporis et agitatione furiosae mentis, quicunque invenerit me, cognoscet me reum mortis.

VERS. 15.---»Nequaquam ita fiet.« Id est, non morieris cito sicut tu vis, pro remedio tui cruciatus, sed punietur impersonaliter: id est, punitio fiet de te septuplum, quia vives in cruciatu usque ad septimam generationem, in qua a Lamech occideris; ergo omnis qui occiderit, subaudi, liberabit te ab illo cruciatu malae conscientiae. Hic sensus evidentius [Col. 0100A] patet. Secundum LXX. »Omnis qui occiderit Cain septem vindictas exsolvet,« id est, quicunque te in septima generatione occiderit, exsolvet te a cruciatu per mortem, qui usque ad tempus illud reservandus es in vita, tantum ad poenam, quae poena cito finiretur, si cito interfectus esses. Ita qui Judaeos visibili morte puniret, septem vindictas ab eis auferret, quibus obligati sunt propter reatum occisi Christi, quia miserias et dispersiones eorum leviaret quas patiuntur.

»Omnis qui occiderit Cain,« etc. LXX: »Septem vindictas exsolvet.« Aquila, »septempliciter;« Symmachus, »septuplum;« Theodotion, »per hebdomadem« interpretantur, in quo significatur quia diu et perfecte punietur, ne quis homicidium audeat [Col. 0100B] iterare.

»Qui occiderit Cain,« etc. (HIERON., epist. ad Damas.) Si quis te interfecerit »septuplum punietur,« id est, gravissima ultione punietur: non debuit homo occidere eum cui Deus reservavit vitam, vel ad poenam ipsius, vel ad correctionem aliorum.

»Sed omnis qui occiderit Cain.« (ISID., ubi supra.) Per eclipsim legendum, etc., usque ad et impletur illud: »Disperge illos in virtute tua (Psal. LIII).«

(HIER., ubi supra.) Quod Aquila posuit »septempliciter,« etc., usque ad et absolvi mereretur.

»Posuitque Dominus Cain signum,« etc. (ISID., Quaest. in Gen., tom. V.) Cum omnes gentes a Romanis subjugatae transierunt in ritus eorum, gens Judaea, sive sub gentibus sive sub Christianis regibus, [Col. 0100C] non reliquit signum circumcisionis, et carnalis observantiae, etc., usque ad ubi plantatus est paradisus.

»Habitavit in terra ad orientalem plagam Eden.« (HIER., ubi supra.) LXX: »Habitavit in terra Naid, in Hebraeo [Figure: [Hebrew Text] 2Kb] (nod) dicitur, id est, instabilis et fluctuans, et incertae sedis. Non est terra Naid, ut vulgus nostrum putat, sed expletur sententia Domini, dum huc atque illuc profugus aberrat.

VERS. 17.---»Cognovit autem Cain uxorem suam.« (ISID., ibid.) Figurate progenies impiorum, in ipsa mundi origine fundamentum quaerens, in hac vita civitatem exstruxit quam vocavit Henoch, quod interpretatur dedicatio, quia in primordiis dedicant, dum in hac vita quae ante est, radicem cordis plantant, [Col. 0100D] ut hic ad votum floreant, et a futura gloria arescant. Abraham vero in casulis habitabat, quia sancti hospites et peregrinos se esse cognoscunt, exspectantes civitatem habentem fundamentum cujus artifex Deus est.

»Et aedificavit civitatem,« etc. (AUG., lib. XV de Civitate, cap. 8, tom. VII.) Quaeritur quibus adjutoribus eam aedificaverit, si plures homines non fuerint quam Scriptura dicit. Sed sciendum est multo plures fuisse tunc, quia diu vivendo plures poterant generare. Nec mirum, cum filii Israel per quadringentos annos sic multiplicati leguntur, ut non possit numerari exercitus.

VERS. 18.---»Porro Enoch,« etc. (HIERON.) Non [Col. 0101A] de omnibus his certa mysteria exsculpuntur, nec invenirentur, nisi prius quaedam radices historiae jacerentur; nec de ramis arborum fructus legeres, nisi truncos antea plantasses.

VERS. 19.---»Qui accepit duas uxores,« etc. (ISID., ut supra.) Notandum quod generationes ab Adam per Cain undenario terminantur, in quo transgressio signatur. Lamech namque septimus est, cui tres filii et una filia adduntur, ut undenarius impleatur, per quem peccatum significatur: nam et a femina clauditur generatio, quae initium peccati fuit, per quod voluptas carnis, quae resistit spiritui. Unde Noema vocatur, id est, voluptas. In hac progenie Lamech primus contra morem, contra naturam, per bigamiam adulterium commisit.

[Col. 0101B] VERS. 20.---»Genuitque Ada Jabel,« etc. (HIER. in quaest. Hebr.) De bigamia nascitur Jabel habitans in tentoriis, quae mutabilia instabilitatem eorum figurant, qui circumferuntur omni vento doctrinae. Nascitur et Tubal, qui inventor musicae, etc., usque ad sicut Jabel, Tubal et Tubalcain.

VERS. 21.---»Et nomen fratris ejus Jubal.« (RAB.) Hunc scribit Josephus musicam scripsisse in duabus columnis, una lapidea, altera latericia, quarum altera non dissolveretur diluvio, altera quae non solveretur incendio: quae duo judicia Adam ventura praedixerat.

VERS. 22.--- . . . »Tubalcain. (RAB.) Qui secundum Josephum res bellicas exercuit, et decenter artem ferrariam docuit; quaedam etiam quae ad oculorum [Col. 0101C] pertinent concupiscentiam, invenit.

VERS. 23.---»Dixitque Lamech,« etc. (RAB.) Aiunt Hebraei Lamech diu vivendo caliginem oculorum incurrisse, et adolescentem ducem et rectorem itineris habuisse. Exercens ergo venationem, sagittam direxit quo adolescens indicavit, casuque Cain inter fruteta latentem interfecit; et hoc est quod dicit: »Occidi virum in vulnus meum,« id est vulnere quod infixi non bestiam sed hominem occidi; unde et furore accensus occidit adolescentem.

VERS. 23.--- . . . »Occidi virum,« etc. (STRAB.) Id est Cain: »in vulnus meum,« quia pro illo vulnerabor, id est, occidar; »et adolescentulum in livorem meum,« quia pro illo quoque damnabor.

VERS. 24.---»Septuplum ultio dabitur,« etc. [Col. 0101D] (ALC.) Allegorice. Peccatum Lamech (qui interpretatur humiliatus) significat dejectionem humani generis quod praevaricante Adam corruit, nec per legem, vel per circumcisionem, nec per suam justitiam surgere potuit, donec post septuaginta septem generationes secundum Lucam Christus in mundum veniens, effusione sanguinis peccatum delevit; unde Matth. XVIII:

»Non dico tibi septies, sed usque septuagies septies,« hoc est, Judaeum recipiendum esse post septuaginta septem vindictas, si resipuerit, et Christi indulgentiam quaesierit. Septenarius universitatem significat: per quem ducto undenario fit septuagenarius septimus, in quo omnimoda transgressio signatur; [Col. 0102A] quae tamen in Evangelio poenitenti dimitti praecipitur.

(HIERON., epist. ad Damas.) Aiunt ab Adam usque ad Christum generationes esse septuaginta septem secundum Lucam. Sicut ergo septima generatione peccatum Cain solutum est: »Non enim judicabit Deus bis in idipsum,« et qui semel recepit in vita sua, non eosdem cruciatus patietur in morte quos passus est in vita sua: ita et Lamech, id est, totius mundi peccatum, Christi solvetur adventu. Referebat mihi quidam Hebraeus septuaginta septem animas exisse de Lamech, quae omnes interiere diluvio.

VERS. 25.---»Cognovit quoque adhuc,« etc. Per Seth, qui interpretatur resurrectio, signatur vita Christi ex mortuis: quod in verbis matris significatur: [Col. 0102B] »Posuit mihi Dominus semen aliud,« quasi dicat Ecclesia: Quae luctum pertuli de mortuo, gaudeo de resuscitato.

VERS. 26.---»Quem vocavit Enos,« etc. Enos interpretatur homo: qui »coepit invocare nomen Domini,« quia per mortem Christi, quam significavit Abel, et per resurrectionem, quam significat Seth, fit homo confitens Dominum conditorem, et vitae perditae reparatorem.

(HIERON.) »Quem vocavit Enos.« Enos interpretatur homo, qui »coepit invocare nomen Domini:« sicut Adam homo interpretatur, ita etiam Enos juxta Hebraicam veritatem homo, vel vir; et pulchre, quia hoc vocabulum habuit, dictum est quia initium fuit tunc invocandi nomen Domini: licet plerique Hebraeorum [Col. 0102C] arbitrantur quod tunc primum in nomine Domini et in similitudine ejus fabricata sunt idola.



CAPUT V.

VERS. 1, 2.---»Hic est liber generationis Adam.« Ad similitudinem Dei factus est. Alii, ad similitudinem Adae. Est quasi conclusio a superioribus cum recapitulatione. »In die qua creavit Deus hominem.« In die etenim creatus est, quia in claritate divinae contemplationis constitutus. »Ad similitudinem Dei.« Quia rationem ei dedit, qua intelligendo bona et mala discerneret, intellecta diligeret, et dilecta oblivioni non traderet, et in hoc Dei similitudinem retineret. Sed postquam per inobedientiam [Col. 0102D] hanc similitudinem delevit, factus terrenus terrenos generavit. Unde qualis terrenus, tales et terreni.

(CHRYSOST., hom. 21 in Gen., tom. IV.) Considera quomodo iisdem verbis usus fuerit quibus et initio, ut doceret nos quod generationes illas, quasi reprobas factas, neque memoria post hac dignetur; sed ex Seth, qui nunc illis natus est, genealogiam orditur, ut ex hoc discas quantam Deus humani generis rationem habeat, et quomodo illos aversetur quibus sanguinaria mens est.

VERS. 3-23.---»Vixit autem Adam,« etc. (HIERON., in Quaest. Hebr.). Sciendum quod usque ad diluvium, ubi in nostris codicibus »ducentorum« et quod excurrit annorum genuisse quis dicitur, in Hebraeo [Col. 0103A] habeat »centum annos« et reliquos qui sequuntur.

»Et genuit,« etc. Quasi et iste portavit imaginem terreni qui pro Abel justo repositus est, et interpretatione nominis Christum significat. Sed omnes prius portant imaginem terreni hominis quam coelestis, licet multi ad adventum Christi per fidem eamdem gratiam habuerunt qua salvantur Christiani.

(STRAB.) Ferunt post mortem Abel vovisse Adam se uxorem non ultra cogniturum nec filium generaturum. Sed Deo jubente fregit votum, ut Dei Filius de eo nasceretur, et homo redimeretur; stirpe enim Cain nasci non debuit. Unde ante Seth nullum legitur genuisse, post eum vero dicitur; quia »genuit filios et filias.« Haec computatio genealogiarum, [Col. 0103B] quasi ramos spargit historiarum, de quibus suis locis colliguntur fructus mysteriorum. Et notandum quia in generatione Seth nulla femina ponitur nominatim, sicut in generatione Cain: justorum enim est omnia viriliter agere, nihil femineum, nihil fragile usurpare. Procedit etiam haec generatio per denarium usque ad Noe, in quo praeceptorum signatur impletio, sicut per undenarium in generatione Cain transgressio. In generatione injustorum primus Enoch ponitur, qui dedicatio interpretatur, quia reprobi in praesenti vita spei suae radicem figunt, et ab amore immarcescibilis haereditatis arescunt. De quibus dicitur Joan. V: »Vidit stultum firma radice, et maledixit pulchritudini ejus statim.« In generatione justorum Enoch ab Adam septimus ponitur, quia hic [Col. 0103C] manentem civitatem non quaerunt, sed exspectationem usque in finem temporis extendunt, quod septenaria revolutione terminatur, cum aeternitas octava successerit. Unde iste Enoch qui ponitur septimus, et translatus est quia Deo placuit, septimam requiem significat, ad quam post hanc vitam, qui Deo perseveranter adhaeret, sine dilatione transfertur. Interpretatio quoque nominum hujus generationis idem signat: Adam interpretatur homo vel rubra terra; Seth, positio vel resurrectio; Enos, homo; Cainan, lamentatio; Malalehel, laudans Deum; Jared, roboratus; Enoch, dedicatio; Mathusalam, mortis emissio; Lamech, humiliatus; Noe, requies. Procedens ergo homo de terra, resurgens a peccatis, erit homo invocans Deum et deflens peccata pristina: sicque [Col. 0103D] laudans Deum, roboratus Spiritu Dei, dedicatur in vitam aeternam. Atque victor mortis Deo subjectus, requiem possidet sempiternam, quam significat Noe qui requies interpretatur, et decimo loco numeratur, quia per impletionem mandatorum possidetur regnum coelorum.

VERS. 24.---»Ambulavitque cum Deo,« etc. (ISID., in Gen.) Enoch septimus ab Adam placens Deo, etc., usque ad nam ter quaterni ipsum faciunt.

(ALCUIN.) Enoch tanto tempore servatur a morte, in quo ostenditur quia homo semper viveret si non peccasset.

VERS. 25-30.---»Vixit quoque Mathusala,« etc. (AUG.) Quaeritur quomodo Mathusala secundum annorum [Col. 0104A] computationem post diluvium vivere potuerit, cum omnes, praeter eos qui in arcam ingressi sunt, perierunt. Sed hanc quaestionem codicum mendositas peperit: non solum enim in Hebraeis aliter invenitur, verum etiam in LXX interpretatione, paucis codicibus septem annis ante diluvium Mathusala defunctus reperitur. Quod Mathusala juxta LXX ultra diluvium numerantur anni, inde est quia significat Christum, cujus vita nullam sentit aetatem, ut in majoribus quoque non sensisse diluvium videretur.

VERS. 31.---»Et facti sunt omnes dies,« etc. (HIERON., in Quaest. Hebr., tom. III.) »Et fuerunt omnes dies Mathusalae quos vixit anni nongenti sexaginta novem, et mortuus est.« Juxta diligentem supputationem quatuordecim annis post diluvium vixis [Col. 0104B] se refertur, etc., usque ad eo anno scilicet quo coepit esse diluvium.

»Noe vero cum quingentorum esset annorum,« etc. (Ibid.)

Noe interpretatur requies, quia sub illo omnia retro opera per diluvium quieverunt.



CAPUT VI.

VERS. 1.---»Cumque coepissent homines multiplicari super terram.« (HIER., in Quaest. Hebr.) Verbum Hebraicum [Figure: [Hebrew Text] 2Kb] (Elohim) utriusque numeri est: Deum enim et deos significat: ideo Aquila »filios deorum« dicere ausus est, deos sanctos vel angelos intelligens, quem sequens Symmachus ait: »Videntes filii potentum filias hominum.«

[Col. 0104C] VERS. 2.---»Videntes filii Dei,« etc. (STRAB.) Filii Seth religiosi intelliguntur per filios Dei, qui victi concupiscentia, ex filiabus hominum, id est ex stirpe Cain, uxores acceperunt, et viros potentes genuerunt, immensos scilicet corporibus, superbos viribus, inconditos moribus, qui gigantes appellantur. Non est incredibile ab hominibus, non ab angelis, vel quibusdam daemonibus qui mulieribus sunt improbi, ejusmodi homines esse procreatos, quia et post diluvium corpora non solum virorum, sed et mulierum incredibili magnitudine exstiterunt.

VERS. 3, 4.---»Dixitque Deus: Non permanebit Spiritus meus,« etc. (HIER., ibid.) Hebr. [Figure: [Hebrew Text] 2Kb] (loiadon). »Non judicabit spiritus meus homines in sempiternum, quoniam caro sunt.« Hoc est, quia [Col. 0104D] fragilis est hominum conditio, etc., usque ad sed eorum quos erat diluvio deleturus.

»Eruntque dies illius,« etc. (STRAB.) Ante diluvium, scilicet ad agendam poenitentiam. Sed quia in malitia perseveraverunt ante praefixum terminum, centesimo anno deleti sunt.

VERS. 5.---»Videns autem Dominus,« etc. Non in Deum poenitentia cadit, aut dolor cordis, cui est de omnibus tam fixa sententia quam certa praescientia: sed utitur Scriptura usitatis verbis, coaptans se nostrae parvitati, ut ex cognitis incognita cognoscamus. Nam ira Dei non est perturbatio animi, sed judicium quod irrogatur peccatori: cogitatio vero cordis ejus, mutandarum rerum immutabilis ratio.

[Col. 0105A] VERS. 6-8.---»Poenituit eum quia,« etc. (GREG., Moral. lib. V). Plerumque in sacro eloquio sapientes Dei consilium trahunt a sapientibus saeculi. Sic nunc, pro utilitate hominis, vocem in se passionis humanae ipse conditor hominum sumit, cum constet quia qui cuncta, priusquam venerint, conspicit, nihil fecerit quod poenitendo resipiscat. Ut ergo mirum non est, si spirituales plerumque utantur verbis carnalium, sic neque mirandum si ipse creator omnium, ut carnem pertrahat ad intellectum suum, in seipso carnis sermonem servet vel sumat.

VERS. 9-12.---»Noe vir justus.« Hic per actus suos significat Christum, qui ait Matth. XI: »Discite a me quia mitis sum et humilis corde.« Solus justus invenitur, cui propter justitiam suam septem homines [Col. 0105B] donantur. Justus quoque Christus et perfectus, cui septem Ecclesiae septiformi Spiritu illuminatae in unam Ecclesia condonantur. Noe per aquam et lignum liberatur, et familia ejus; sic familia Christi per baptismum et crucem.

»In generationibus suis.« Quasi non consummatae justitiae, sed juxta generationem suam.

VERS. 13.---»Disperdam eos cum,« etc. Tradunt doctores terrae virorem et fecunditatem longe esse inferiorem post diluvium; et ideo hominibus esum carnium concessum, cum antea tantum terrae fructibus victitarent.

VERS. 14.---»Fac tibi arcam de lignis.« Scilicet fortibus et insolubilibus, et bene coarctatis; quae alia translatio dicit »quadrata,« ut nec vi ventorum [Col. 0105C] nec inundatione solvetur.

»Mansiunculas,« etc. (STRAB.) LXX: »Bicamerata et tricamerata in arca facies: bicamerata in inferioribus, tricamerata in superioribus.« Quinque ergo mansionibus distincta sunt: prima, id est inferior, fuit stercoraria, quo stercora defluebant, ne qui erant in arca fetore laederentur; secunda, apothecaria; tertia, immitium animalium et serpentium; quarta, mansuetorum; quinta, id est suprema, hominum et avium. Ostium, ubi bicamerata et tricamerata jungebantur, id est, inter apothecariam et bestiarum habitationem. (AUG.) In prima habitatione in inferioribus semel camerata erat arca, in secunda super inferiorem habitationem bicamerata. In tertia vero super secundam tricamerata. Dicunt alii in inferioribus [Col. 0105D] duas fuisse mansiunculas, et sic arcam fuisse bicameratam. Harum inferior stercora suscipiebat, secunda escas, quae apothecaria dicebatur; in superioribus tricamerata erat, ubi homines et animalia congrua distinctione continebantur.

(ISID. in Gen., tom. V.) Arcam construxit Noe de lignis imputribilibus, etc., usque ad in quinque prophetizatus, in sexta evangelizatus.

VERS. 15.»Trecentorum cubitorum,« etc. (ISID., ibid.) Potest in trecentis cubitis lignum crucis ostendi, etc., usque ad quia unus Deus ex quo omnia, et una fides, et unum baptisma.

(GREG. hom. XVI in Ezech.) Arca quae trecentis cubitis fieri in longitudine jussa est, quinquaginta [Col. 0106A] in latitudine, triginta in altitudine, etc., usque ad et per quem omnes proficiunt qui se peccatores noverunt.

VERS. 16-18.---»In cubito consummabis summitatem ejus.« Sic Ecclesia in unitate collecta sublimatur atque perficitur; unde Matth. XI: »Qui non colligit mecum, dispergit.«

Ostium autem arcae,« etc. Nemo enim intrat in Ecclesiam, nisi per sacramentum remissionis peccatorum, quod de latere aperto emanavit.

»Coenacula et tristega,« etc. LXX: »Bicamerata et tricamerata.« Ex omnibus enim gentibus vel bipertitam multitudinem congregat Ecclesia, ex circumcisione et praeputio; vel tripartitam, ex tribus filiis Noe, quorum progenie repletur orbis. Inferiora [Col. 0106B] autem arcae distincta sunt, quia in hac vita terrena est diversitas gentium: in summo autem omnes consummantur in unum, quia omnia et in omnibus Christus.

(ALCUIN.) Congrue arca in summo, velut tecto quodam angusto, cacuminata est, ut imbrium minas diffunderet, et ima in aquis stabilitate quadrata consistens, nec impulsu ventorum, nec impetu fluctuum, nec inquietudine animalium quae intus erant inclinari posset aut mergi.

(GREG. in Moral.) Arca in inferioribus ampla, in superioribus angusta, etc., usque ad grandes acervi palearum, quae ignibus comburuntur.

(GREG.) Moraliter autem, qui se ab amore mundi convertit, in corde aedificat arcam salutis, habens in [Col. 0106C] se longitudinem, id est, Trinitatis fidem, ac longitudinem vitae et immortalitatis; latitudinem in charitate, qua potest bene facere etiam inimicis; altitudinem in spe, qua se erigat ad coelestia et summam actuum suorum ad unum referat.

VERS. 19-20.---»Et ex cunctis,« etc. (AUG. l. XV de Civit. Dei, c. ult., t. VII.) Quaeritur de minutissimis, sic in Ecclesiae sacramentis versantur boni et mali.

VERS. 21, 22.---»Tolles igitur,« etc. Solet quaeri de animalibus quae tantum putantur vesci carnibus, utrum praeter numerum ibi fuerint sine transgressione mandati, quae aliorum alendorum necessitas coegisset includi; vel, quod magis credendum est, praeter carnes alimenta esse potuerunt quae omnibus [Col. 0106D] convenirent. Multa enim animalia, quibus caro cibus, fructibus pomisque vescuntur, maxime fico et castaneis. Potuit ergo vir justus et sapiens, et divinitus admonitus, quae cuique congrueret, alimoniam, praeter carnes reperire et condere. Et omnibus vesci cogit fames, et nihil est quod Deus suave et salubre facere non possit, qui etiam ut sine cibo viverent divina facultate donaret.



CAPUT VII.

VERS. 1-3.---»Dixitque Dominus,« etc. »Ex omnibus animantibus mundis tolles septena et septena,« etc. (RAB.) Non geminatum septenarium, id est quatuordecim, sed tantum septem debemus [Col. 0107A] accipere. Similiter duo et duo, non quatuor, sed tantum duo, masculum et feminam. Et notandum quod munda animalia impari numero, id est septenario introducuntur, immunda vero pari; quia impar numerus virtutis speciem portendit, par vero infirmitatem. Plura sunt munda, ut egressus Noe de arca haberet quid immolaret et manducaret.

(ISID. in Gen.) »Ex omnibus animantibus,« etc. Non quod plures sint boni quam mali, etc., usque ad qui dies a passione tertius in numero dierum qui per omne tempus volvuntur, et primus, et octavus.

(AUG. in Gen.) Quaeritur utrum tam magna arca centum annis potuit fabricari a quatuor hominibus, id est, Noe et filiis ejus tribus? Sed si non potuit, non erat magnum alios fabros adhibere, quamvis, [Col. 0107B] operis sui mercede adepta, non curaverunt utrum Noe sapienter an inaniter faceret, et in eam non intraverunt, quia non crediderunt quod ille credidit.

VERS. 4.---»Ego pluam,« etc. (ISID. Quaest. in Gen., c. 7.) Quia omnis reatus contra decalogum committitur per universum orbem, qui partibus quatuor dividitur: quater vero decem quadraginta fiunt; sive reatus contrahatur ex prosperitate, quod pertinet ad dies; sive ex adversitate, quod ad noctes, in baptismo abluitur.

VERS. 5-6.---»Fecit ergo Noe omnia,« etc. »Eratque sexcentorum annorum,« etc. (ISID., Ibid). Quingentorum annorum erat Noe cum praecepit ei Dominus ut arcam faceret, etc., usque ad qui est ternarius quadratus.

[Col. 0107C] VERS. 7-9.---»Ingressus est Noe et filii ejus, uxor,« etc. (RAB.) Notandum quod seorsum ingreditur in arcam Noe cum filiis suis, et uxores eorum seorsum. Ideo distincte dicitur: »Ingressus est Noe et filii ejus,« et distincte additur, »uxor ejus et uxores filiorum ejus.« Mixtim autem viri cum mulieribus egressi sunt, sic enim scriptum est: »Egressus est Noe et uxor ejus. Tempus enim amplectendi et tempus abstinendi (Eccli. III).«

VERS. 10.---»Cumque transissent,« etc. (ISID.) Quia in spe futurae quietis, quam significat septimus dies, baptizamur, omnis caro extra arcam diluvio consumpta est; quia extra Ecclesiam aqua baptismi, quamvis eadem sit, non valet ad salutem, sed ad perniciem.

[Col. 0107D] VERS. 11-14.---»Anno sexcentesimo,« etc. Allegorice. Notandum quod sexcentesimo anno inundaverunt aquae diluvii, quia sexta aetate mundi primo commendatum est sacramentum baptismi, et hoc septima decima die secundi mensis, quia denarius decalogum significat. Septenarius propter Sabbatum septimam requiem significat, et quia in decalogo renuntiatio vitiorum videtur, quicunque in baptismo initiatur, propter aeternam requiem, omnibus vitiis se abrenuntiare profitetur.

»Cataractae.« Fenestrae, nubes scilicet, quae sunt apertae, ut inde insolitae et majores pluviae funderentur. Cataractae vero proprie sunt ostia Nili, sed abusive pro omnibus fenestris ponuntur.

[Col. 0108A] (RAB.) De arca solet quaeri utrum tanta capacitate, quanta describitur, animalia omnia quae ingressa dicuntur, et escas eorum ferre potuerit? Quod cubito geometrico solvit Origenes, asserens non frustra dictum esse Mosen in omni sapientia Aegyptiorum fuisse eruditum, qui geometriam dilexerunt, et cubitum geometricum quantum sex nostros continere.

VERS. 15, 16.---»Bina et bina,« etc. (AUG. ubi supra.) Praecepit superius septena et septena de mundis, duo et duo tolli de immundis. Quomodo ergo nunc dicit duo et duo intrasse, sive de mundis, sive de immundis? Sed hoc refertur non ad numerum mundorum et immundorum, sed ad masculum et feminam. In omnibus enim duo sunt, masculus et femina.

[Col. 0108B] Notandum vero quod dicitur: »In qua erat spiritus vitae,« non solum de hominibus, sed et de pecoribus dictum: quia quidam de Spiritu sancto volunt intelligi quod scriptum est, »insufflavit in faciem ejus spiritum vitae;« sed quidam codices habent melius, »flatum vitae.«

VERS. 17-19.---»Quadraginta diebus,« etc. (ALC.) Quadragenario numero pluvia inundavit, qui tribulationem poenitentiae ostendit. Post quadraginta dies Noe fenestram aperuit, significans jejunantibus coelum aperiri. Unde Moyses, Elias, et ipse Salvator, quadragenario numero jejunia consecravit, tanquam tribus temporibus necessaria, ante legem, sub lege, sub gratia.

VERS. 20-22---»Quindecim cubitis altior,« etc. [Col. 0108C] (AUG. in Gen.) Si terra Olympi montis (ut tradit historia) potuit invadere spatium tranquilli aeris, etc., usque ad ad tenendam quietem et fidem resurrectionis.

»Quindecim.« Sunt qui putant nec terrae qualitatem, nec altitudinem montium tantam ante diluvium fuisse qualis et quanta est hodie.

VERS. 23, 24.---»Deleta sunt de terra.« (ALC.) Ideo magis terrena animalia quam aquatilia perierunt, quia de maledicta terra vivunt.



CAPUT VIII.

VERS. 1-3.---»Recordatus est autem Deus »Noe,« etc. »Adduxit spiritum super terram,« etc. (ALCUIN., quaest. in Gen.) De illo spiritu intelligi potest de quo dictum est, »Spiritus Dei ferebatur super [Col. 0108D] aquas:« tunc ferebatur, ut, congregatis in suum [Al., unum] locum, terra appareat: nunc adducitur, ut, ablatis aquis diluvii, faciem terrae revelaret. Potest per spiritum ventus intelligi, juxta illud psalmi CVI: »Et stetit spiritus procellae,« cujus scilicet flatibus aqua recederet.

VERS. 4.---»Requievitque arca mense septimo,« etc. (ISID.) Septenariam requiem significat, et quia perfecti requiescunt ibi, supradictae quoque quadraturae numerus iteratur. Nam vigesima septima die secundi mensis commendatur sacramentum, et rursus vigesima septima die septimi mensis confirmatur, cum arca requievit: quod enim promittitur in spe, exhibetur in re.

[Col. 0109A] (AUG.) Quaeritur utrum post centum quinquaginta dies haec facta sunt, an per recapitulationem omnia rememorata quae post quadraginta dies pluviae coeperunt fieri, ut hoc solum »centum quinquaginta dies« pertineat, quod usque ad ipsos montes aqua est exaltata, aut de fontibus abyssi jam cessante pluvia, aut quia mansit in altitudine nullo spiritu siccante. Caetera vero quae dicta sunt non post centum quinquaginta dies omnia facta sunt, sed commemorata: quae ex fine quadraginta dierum fieri coeperunt.

VERS. 5, 6.---»Decimo enim mense.« Notandum quod decimo mense apparuerunt cacumina montium, quae quindecim cubitis excesserant aquae diluvii, quia sacramenta aeternae quietis et gloriam [Col. 0109B] resurrectionis (quam nescivit sapientia superborum) intellexit eminentia sanctorum per impletionem praeceptorum; unde Psalmi CXVIII: »A mandatis tuis intellexi.« Et alibi, Luc X: »Abscondisti haec a sapientibus et prudentibus, et revelasti ea parvulis.«

VERS. 7.---»Qui egrediebatur,« etc. (ISID.) Quod post quadraginta dies corvus non rediit, aut aquis interceptus, aut cadavere natante illectus, figurat immunditia cupiditatis teterrimos: et ideo his quae foris sunt in mundo nimis intentos, aut rebaptizari, aut ab his quos praeter arcam, id est Ecclesiam, baptismus occidit, seduci et teneri.

(AUG.) Quaeritur utrum corvus mortuus sit, an aliquo modo vivere potuerit? Si enim fuit terra ubi requiesceret, similiter columba requiem invenisset. [Col. 0109C] Unde conjicitur quod cadaveri potuit corvus insidere, quod naturaliter refugit columba.

VERS. 8.---»Emisit quoque.« (ISID.) Emissa columba, nec inventa requie reversa, significat per novum Testamentum requiem sanctis in hoc mundo non esse promissam: post quadraginta enim dies emissa est, quo numero vita quae in mundo agitur designatur.

(STRAB.) Arca continet corvum et columbam, et Ecclesia bonos et malos. Corvus emissus non revertitur, quia reprobi illecebris saeculi inhaerentes pereunt. Columba rediit, portans ramum olivae virentibus foliis in ore suo, quia sancti, simplicitate gaudentes, munus pacis in ore portant, dicentes: (Psal. XIX) »Cum his qui oderunt pacem eram pacificus: [Col. 0109D] cum loquebar illis,« etc.

VERS. 9.---»Reversa est.« (AUG.) Quaestio est quomodo columba non invenerit ubi resideret, cum jam nudata essent cacumina montium, secundum narrationis ordinem? Quod recapitulatione potest solvi, ut posterius narrata intelligantur quae facta sunt prius, aut potius nondum siccata fuerunt.

VERS. 10.---»Exspectatis,« etc. Post septem dies alios, dimissa columba propter septenariam operationem spiritualem, olivae fructuosum surculum retulit, signans multos extra Ecclesiam baptizatos, si pinguedo charitatis non defuerit, posteriore tempore in ore columbae, tanquam in osculo pacis, ad unitatis societatem reduci.

[Col. 0110A] VERS. 11.---»Portans ramum.« (ALC.) Columba ramum olivae, expulso teterrimo alite, ad Noe post diluvium portat, quia columba Spiritus sancti, ad Christum post baptismum veniens, ramo refectionis et luminis pacem annuntiat.

VERS. 12.---»Exspectavitque nihilominus septem alios dies,« etc. (ISID. in Gen.) Post alios septem dies dimissa columba, nec reversa, significat finem saeculi, quando requies sanctorum erit, non in sacramento spei, quo nunc Ecclesia consociatur, quandiu bibitur quod de latere Christi manavit, sed in perfectione salutis, cum tradetur regnum Deo et Patri, ut in illa conspicua contemplatione veritatis nullis egeamus mysteriis.

VERS. 13.---»Sexcentesimo primo anno,« etc. [Col. 0110B] (Ibid.) Vitae Noe, id est, peractis sexcentis annis aperitur arcae tectum, etc., usque ad uno addito, propter unitatis vinculum.

VERS. 14.---»Mense secundo.« (STRAB.) Historice. Id est, Maio, Noe annum fecit in arca, et ipsa die qua ingressus fuerat, egressus est. Ingressus es enim vicesima septima die mensis secundi; num dicit quia egressus est septima et vicesima die ejusdem mensis. Sed sciendum est quia si praesenti diei addantur undecim, qualis luna hodie est, talis erit post annum ipsa die. Quando ergo Noe ingressus est, decima septima luna, vel septima decima dies mensis secundi fuit. Ideo post annum undecim additis, fuit vicesima septima dies et decima septima luna.

»Mense secundo,« etc. Mystice. Sicut supra dictum [Col. 0110C] est, decima septima die sexcentesimi anni aquis diluvii terra madefacta est, sed vigesima septima die secundi mensis arefacta est, quando praeceptum est ut de arca egrederentur, et pactum acciperent, ne ultra aquis diluvii perirent. In quo intelligi potest quia per decem et septem (sicut supra) status inchoantium significari potest, quando vitiis abrenuntiatur; per viginti septem promotio perfectorum in consummatione virtutum. Si enim decem et septem decem addas, fiunt viginti septem. Si enim decem praeceptis quibus peccatis renuntiatur, evangelicam perfectionem adjicias qua praecipitur non solum non irasci, sed etiam inimicos diligere, et similia, ad illam aetatem perfectionis pervenisti, in qua nec sacramentis praedictis egeas; et de arca [Col. 0110D] exiens, id est, de spe ad speciem perveniens, requiem in sacramentis promissam invenies.

VERS. 15-19.---»Egredere de arca,« etc. (ISID.) Juncti exeunt, qui disjuncti intraverunt, quia, »nunc caro concupiscit adversus spiritum, et spiritus adversus carnem.« Sed in resurrectione justorum perfecta pace spiritui corpus adhaerebit, nulla mutabilitatis indigentia vel concupiscentia resistente.

VERS. 20.---»Et tollens,« etc. (AUG.) Ingressa sunt in arcam munda et immunda animalia, sed post egressum non offeruntur Deo nisi munda. Quod vero ait: »Non percutiam omnem animam viventem sicut feci,« et addidit quae largitate bonitas donat indignis, forte Novi Testamenti indulgentia [Col. 0111A] figurata est, ut praeterita ultio ad legis pertineat severitatem, hoc ad gratiae bonitatem.

VERS. 21, 22.---»Sensus enim,« etc. (GREG., Moral. libr. XXXVIII.) Nemo sibi attribuat, si cogitationes vicerit: quia corruptionis malum, quod quisque ab ortu carnalium desideriorum sumpsit, exercet in provectu aetatis: et nisi hoc citius divinae fortitudinis reprimat manus, omne bonum naturae culpa vorat in profundum; »Neque qui plantat est aliquid, neque qui rigat, sed qui incrementum dat Deus (I Cor. III).«



CAPUT IX.

VERS. 1.---»Benedixitque Deus Noe et filiis;« etc. »Crescite et multiplicamini.« Homo in terrorem [Col. 0111B] caeteris animalibus praeponitur, in solatium transactae vindictae, et ne pauci homines a pluribus bestiis opprimantur, et sciant se irrationabilibus, sed non rationabilibus dominari.

VERS. 2, 3.---»Et terror vester,« etc. (GREG. libr. II Moral. c. 11.) Potentibus viris magna est virtus humilitatis, etc., usque ad quo non suam gloriam, sed subditorum quaerunt utilitatem.

VERS. 4-8.---»Carnem cum sanguine.« (ISID.) Dantur eis cuncta animalia in escam, quia in vocatione gentium ad fidem nulla distantia est, quod in disco Petri figuratur. Sanguinem manducare prohibentur, ne vita pristina quasi suffocata in conscientia teneatur, sed effundatur per confessionem. Esus carnium concessus videtur post diluvium, propter [Col. 0111C] infecunditatem terrae et hominis fragilitatem.

VERS. 9-12.---»Ecce ego statuam pactum,« etc. Testamentum posuit Deus inter se et homines et omnem animam vivam, ne perdat eam diluvio, arcum scilicet, qui apparet in nubibus, qui nunquam nisi de sole resplendet. Illi enim non pereunt diluvio separati ab Ecclesia, qui in prophetis et in omnibus sanctis Scripturis, tanquam in Dei nubibus, agnoscunt gloriam Christi, non suam quaerunt. Sed ne adoratores hujus solis intumescant, sciant ita Christum significari per solem sicut per leonem, per agnum, per lapidem, similitudinis causa, non proprietatis substantia.

VERS. 13-17.---»Arcum meum ponam,« etc. (ALC. in Gen.) Arcum dedit Deus in signum securitatis, [Col. 0111D] ne homines formidolosi timerent altero diluvio deleri, pluviarum inundationes saepe cernentes. Hic in coelo positus est, ut ab omnibus videri possit, et pro quacunque tribulatione ad eum attollamus oculos cordis, qui habitat in coelis. Quia vero arcus non est nisi ex radiis solis et humida nube, videtur quod ante diluvium non fuissent pluviae. Poterat autem ex rore et fontium inundatione terra fecundari.

(STRAB.) Arcus duos habet colores, caeruleum et igneum, qui duo judicia exprimunt: unum aquae quod praeteriit; aliud ignis, quod venturum creditur in fine saeculi: unde caeruleus color extrinsecus, igneus vero intrinsecus.

[Col. 0112A] VERS. 18-20.---»Erant igitur filii Noe,« etc. (HIER. in Q. Hebr.) Saepe LXX non valentes heth litteram, quia duplicem aspirationem sonat, in Graecum vertere, chi Graecam addiderunt, docentes in hujusmodi vocabulis esse aspirandum. Unde Cham transtulerunt pro eo quod est Ham, a quo Aegyptus usque hodie lingua Aegyptiorum dicitur Ham.

VERS. 21.---»Bibensque vinum,« etc. Christus quoque inebriatus, dum passus; nudatus, dum crucifixus. »In tabernaculo suo,« id est, inter domesticos sanguinis sui, tunc nudata est mortalitas carnis. »Judaeis scandalum, gentibus stultitiam, ipsis autem vocatis Judaeis et gentibus,« quasi Sem et Japheth, »Dei virtus, et Dei sapientia: quia quod stultum est Dei, sapientius est hominibus.«

[Col. 0112B] (ALCUIN.) Post diluvium Noe inebriatus est, quia forte nesciebat vino posse inebriari. Nec enim ante diluvium leguntur homines vino usi. Ideo de Noe specialiter dicitur quod plantaverit vineam. Nudatio femoris sequitur ebrietatem sicut libido satietatem.

VERS. 22.---»Quod cum vidisset,« etc. (PROCOP. in Gen.) Ex his circumstantiis Chami peccatum amplificatur. Despectui habet parentem, effutit quam turpiter jacuerit pater, nec uni ex fratribus nuntiat, sed utrisque: si plures praesto fuissent, facinus detexisset omnibus: ridiculum ei visum est facinus cui minime debebat; dignum erat id factum pudore et cautela, ne ad caeteros ejus infamia dimanaret: nec his qui domestici erant id annuntiat, sed externis.

[Col. 0112C] (ISID.) Judaei, Christi mortem videntes, subsannaverunt. Sem vero et Japheth, duo populi ex praeputio et circumcisione credentes, aversi operuerunt, etc., usque ad »tanquam in pacem anguli concurrentes.«

VERS. 23.---»At vero Sem,« etc. (GREG. in Moral.) Aversari dicimur quod reprobamus. Quid est ergo quod filii verenda patris superjectis dorso palliis aversi veniendo operuerunt, nisi quia bonis subditis sic praepositorum suorum mala displicent, ut ab aliis nota occultent: operimentum aversi deferunt, quia dijudicantes factum, et venerantes magistrum, nolunt videre quod tegunt.

VERS. 24, 25.---»Maledictus Chanaan puer,« etc. (Ibid.) Non praetermittit Deus inulta peccata, sed ita [Col. 0112D] judicium in nostra correctione incipit, ut in reproborum damnatione quiescat. Incipit enim judicium a domo Dei. Quis ergo finis eorum qui non crediderunt, qui temporalia flagella non sentiunt? Quia in aeternum peribunt; quorum nequitia Cham peccante figurata est. Cui dicitur: »Maledictus Chanaan puer,« etc. Patre peccante, filius sententiam accepit, quia reproborum nequitia hic diu proficit, sed perit in posterum.

VERS. 26.---»Benedictus Dominus Deus Sem.« Cum sit Deus omnium gentium, quasi proprio vocabulo etiam in ipsis gentibus dicitur Deus Israel, quod est ex benedictione Japheth, quia in populo gentium orbem terrae occupavit Ecclesia, quod praenuntiabatur [Col. 0113A] cum diceretur: »Dilatet Deus Japheth.«

»Chanaan.« (STRAB.) A quo Chananaei, qui hac maledictione prophetantur, expellendi de loco habitationis.

VERS. 27-29.---»Dilatet Deus Japheth,« etc. (HIERON.) De Sem Hebraei, de Japheth gentiles. Quia igitur lata est multitudo credentium, a latitudine, quae Japheth dicitur, latitudo nominatur. Quod autem ait: »Et habitet in tabernaculis Sem,« de nobis prophetatur qui in eruditione et scientia Scripturarum, ejecto Israel, versamur.

»Dilatet Deus Japheth,« etc. (ISID.) Sem major natu, ipse est Judaicus populus, ex quo patriarchae, et prophetae, et apostoli, etc., usque ad id est opus eorum.



CAPUT X.

[Col. 0113B] VERS. 1.---»Hae sunt generationes,« etc. Benedictus duobus filiis Noe, et medio maledicto, generationes eorum texuntur, ex quibus septuaginta duae generationes sunt ortae: quindecim de Japheth, triginta de Cham, viginti septem de Sem. Ad quas misit Dominus septuaginta duos discipulos.

»Sem« (ALC.) Sem, ut aestimant, Asiam; Cham Africam, Japheth Europam sortitus est.

»Japheth.« Minoris filii, de quo nati sunt septem filii, qui tenuerunt septentrionalem regionem a Tauro et Amano, montibus Ciliciae et Syriae, usque ad fluvium Tanaim, in Europa vero usque ad Gadira. Nomina vero locis et gentibus relinquentes, ex quibus plurima mutata, caetera permanent.

VERS. 2-6.---»Gomer.« Hi sunt Galatae, secundum [Col. 0113C] Josephum, qui Latine Gallograeci dicuntur.

»Thubal.« Iberes qui et Hispani, a quibus Celtiberia, licet quidam Italicos suspicentur.

»Chanaan.« Hic obtinuit terram quam Judaei postea possederunt, ejectis Chananaeis.

VERS. 8.---»Regma et Saba,« etc. (HIERON.) Paulatim antiqua nomina perdiderunt, et quae nunc pro veteribus habeant, ignoratur.

»Saba.« Alia quam superior, et differunt in scriptura: illa enim per samech, haec per schin scribitur; ubi enim dicimus: Reges Arabum et Saba dona adducent,« in Hebraeo habetur [Figure: [Hebrew Text] 2Kb] et [Figure: [Hebrew Text] 2Kb] scheba et seba.

VERS. 8.---»Nemrod.« Qui ultra naturam coelum penetrare voluit. Significat diabolum, qui ait: [Col. 0113D] »Ascendam super astra coeli.« Nemrod, secundum Josephum, nova regni cupiditate tyrannidem arripuit, et fuit auctor aedificandae turris quae tangeret coelum. »Ipse coepit esse potens,« vel »gigas,« secundum alios. Sed antea gigantes natos Scriptura commemorat. Sed forte post diluvium novitas generis humani reparandi memoratur, »quia ipse coepit esse gigas super terram.«

VERS. 9.---»Robustus venator.« (ALC.) Id est, hominum oppressor et exstinctor, quos allexit ut turrem contra Deum construerent.

VERS. 10, 12.---»Babylon.« Est confusio, quia ibi facta est linguarum divisio.

VERS. 11.---»Assur.« Imperium Assyriorum, [Col. 0114A] quod primum fuit sub Nino, qui aedificavit Ninivem, quae propter poenitentiam pulchra appellatur.

VERS. 13-20.---»At vero Mesraim,« etc. (HIERON.) Exceptis Laabin, a quibus Libyes postea nominati sunt, qui prius Phutaei vocabantur; et Chasluim, qui postea Philistiim dicti sunt, quos nos corrupte Palaestinos dicimus, caeterae sex gentes nobis ignotae sunt, quia bello Aethiopico subversae. Possederunt autem terram a Gaza usque ad extremos fines Aegypti.

»Ludim et Anamim. Laabim, Nephetuim,« etc. Haec omnia ignorantur, vel quia deletae sunt gentes bello Aethiopico, vel quia ignoratur quae nomina nunc habeant.

VERS. 21.---»De Sem.« De hoc novissime loquitur, [Col. 0114B] quia ejus generationem, et generationis lineam prosequitur.

»Heber.« Qui tamen quintus a filio Noe Sem. Utrum quia Hebraei dicuntur ex illo appellati, vel quia per illum generatio ad Abraham transit? Quid ergo probabilius sit Hebraeos dici tanquam Heberaeos, vel tanquam Abraaeos, merito quaeritur.

VERS. 22-24.---»Assur.« Qui aedificavit Ninivem.

VERS. 25-30.---»Natique sunt Heber filii,« etc. Heber, transitor, a quo Hebraei, id est, transitores. Veri Hebraei sunt, qui de praesentibus ad futura, de caducis ad mansura transeunt. Hae gentes a fluvio Cono possederunt omnem regionem quae vocatur Geria.



CAPUT XI.

[Col. 0114C] VERS. 1.---»Erat autem terra labii unius,« etc. (AUG., in Gen.) Dictum est superius quod filii Noe, vel filiorum ejus, distributi sunt per terras secundum linguas suas. Sed hoc per recapitulationem postea commemorat quod prius erat. Sed obscuritatem facit, quod eo genere locutionis ita contexit, quasi de his narratio quae postea facta sunt consequatur.

VERS. 2.---»Cumque proficiscerentur.« (CHRYSOST., in Gen.) Vide quomodo humanum genus non potest subsistere intra suos limites, sed amplius concupiscens, majora semper appetit. Atque hoc est quod humanum genus perdit, quia non vult naturae suae mensuram agnoscere, sed semper majora desiderat. Quoniam »viderunt, inquit, campum in terra [Col. 0114D] Sennaar,« migrantes, et relicto priori loco illic habitaverunt.

VERS. 3.---»Venite.« Timebant iterum diluvium; ideo auctore Nemrod voluerunt sibi constituere turrem, in qua diluvium non timerent. Stulta et impia audacia, unde secuta vindicta est et linguarum divisio.

(ISID. in Gen.) Turris, mundi superbia, vel haereticorum dogmata, etc., usque ad unitas confessionis et fidei.

VERS. 7.---»Venite igitur,« etc. Ad angelos dixisse intelligitur; vel secundum illud: »Faciamus hominem ad imaginem et similitudinem nostram.« Nam singulari numero subjunctum est: »et divisit [Col. 0115A] eos,« etc., sicut ibi: »Fecit Deus hominem ad imaginem et similitudinem suam.«

(GREG. Moral. lib. II, c. 5.) »Venite,« etc. Dicitur his qui Deo adhaerent, »Venite,« quia a divina contemplatione nunquam decrescere, sed semper accrescere, et nunquam corde recedere, stabili motu est semper venire. Ascendunt angeli Creatorem conspiciendo, descendunt creaturam illicite se erigentem examine districtionis premendo. Dicere ergo, »Descendamus, et confundamus linguam eorum,« est in semetipso quod recte agatur ostendere, et per vim internae visionis eorum mentibus exhibenda judicia occultis motibus inspirare.

VERS. 8, 9.---»Divisit eos.« (ALC.) In hac divisione linguarum nihil novum fecit Deus, sed dicendi [Col. 0115B] modos et formas loquelarum diversis gentibus divisit. Unde easdem syllabas et ejusdem potestatis litteras aliter conjunctas in diversis linguis invenimus, et saepe eadem nomina vel verba aliud significantia; unde ubi dicitur psalmo II: »In virga ferrea,« in Graeco habetur, , in raudo sidera. Igitur in Latino sidera non ferrea significat, sicut in Graeco, sed astra.

(AUG. lib. XVI de Civit. c. 4.) Merito malus punitur affectus, etiam cui non succedit effectus. Genus vero poenae quale fuit? Quoniam enim dominatio imperantis in lingua est, ibi damnata est superbia, ut non intelligeretur jubens homini, qui noluit intelligere ut obediret jubenti Deo.

VERS. 10-25.---»Sem centum erat annorum.« [Col. 0115C] (BEDA, Hexaem., lib. III, t. II, col. 131.) Magna quaestio nobis nascitur secundum litteram, quomodo Sem biennio post diluvium centum esse annorum dicatur, cum supra quingentesimo anno Noe natus asseratur, et sexcentesimo anno ejusdem Noe diluvium venisse legatur, etc., usque ad »quia tulit eum Deus.«

VERS. 26-30.---»Thare genuit Abram et Nachor.« (AUG. quaest. 25 in Gen.) Non simul, sed suis temporibus, ex quo gignere coepit. Nec attendendus est in his ordo nativitatis, sed significatio futurae dignitatis, in qua excellit Abram.

VERS. 31-32.---»In Ur Chaldaeorum.« (HIERON.) In Hebraeo in Ur Chesdim ([Figure: [Hebrew Text] 2Kb] ), id est, in igne Chaldaeorum. Hic fabulantur Hebraei quod Abram in [Col. 0115D] ignem sit missus, quia ignem noluit adorare, quem Chaldaei colunt, et Dei auxilio liberatus, de idololatriae igne effugerit. Unde ad eum dicitur: »Ego sum qui eduxi te de Ur Chaldaeorum.«

»Aram patris Melchae.« (Ibid.) Idem pater utriusque. Aram filius Thare, frater Abrae et Nachor, duas filias genuit, Melcham et Sarai, cognomento Jescham. Melcham duxit Nachor, et Sarai Abram. Nondum enim inter patruos et neptes nuptiae fuerant prohibitae, quae in principio etiam inter fratres et sorores sunt celebratae.

»Tulit itaque Thare Abram,« etc., usque, facti sunt dies Thare ducentorum quinque annorum, et mortuus est in Haran.« (AUG.) Prius dicitur, »quod [Col. 0116A] cum esset Thare septuaginta annorum genuit Abram, et postea cum omnibus suis mansit in Charan, et mortuus est.« Et dictum est Abrae ut exiret de Charan, et exivit cum esset septuaginta quinque annorum. Sed per recapitulationem ostenditur vivo patre Dominum praecepisse, etc., usque ad a quo Judaei dicti propter regiam tribum.



CAPUT XII.

VERS. 1.---»Egredere de terra,« etc. (AUG. ubi supra.) Consideranda est narratio Stephani de hac re, etc., usque ad sic igitur locatus est in terra illa Abram, quando ibi vixit usque ad nativitatem Jacob.

(STRAB.) Notandum quod jam egressus fuerat de terra sua, sed tunc egressus fuerat corpore, non [Col. 0116B] mente et voluntate; habebat enim animum forsitan revertendi, quando dictum est ei: »Egredere,« etc.

(ISID.) Reliquit terram Christus et cognationem Judaeorum, et magnificatus est in populis gentium. Nobis quoque exeundum est de terra nostra, id est, de facultatibus et opibus terrenis, et cognatione, id est conversatione vitiorum, quae, nobis a nativitate cohaerentia, quasi affinitates consanguinitatis sunt conjuncta; et »de domo patris,« id est de memoria mundi, ut ei renuntiantes possimus cum populo Dei dilatari, et in terram promissionis coelestis, cum tempus venerit, introduci.

VERS. 2-3.---Faciamque te in gentem magnam,« etc. (ISID.) Duo promittuntur Abrae, quod scilicet terram Chanaan semen ejus possidebit, cum dicitur: [Col. 0116C] »Et veni in terram quam monstrabo tibi.« Aliud autem longe praestantius, non de carnali, sed de spirituali semine, quo pater futurus est, non tantum gentis Judaicae, sed omnium gentium fidem suam sequentium; quod ita promittitur: »Et benedicentur in te omnes gentes terrae.«

VERS. 4.---»Septuaginta quinque annorum.« (HIERON. in Q. Hebr.) Si Thare pater Abrae in regione Chaldaea, etc., usque ad et ibi diutius moratus sit.

VERS. 8-12.---»Bethel.« (RAB.) Interpretatur domus Dei, quae post Bethaven vocata est, id est domus idoli.

»Hai.« Mystice. Hai oculus vel fons interpretatur. Patriarcha ergo tendens ad terram promissionis, tetendit tabernaculum inter Bethel [Col. 0116D] et Hai, quia sancti fonte baptismi regenerati, in cursu hujus vitae circumspecti, ad Dei tabernaculum, id est, coelestem properant civitatem.

VERS. 13-14.---»Dic ergo, obsecro,« etc. (AUG. lib. XVI de Civ., c. 19.) Quaeritur cur patriarcha voluit mentiri, etc., usque ad et vitam suam et uxoris pudicitiam.

VERS. 15-20.---»Sublata est mulier.« (RAB.) Excusatur Sarai, quae in domum Pharaonis transfertur invita, non solum in hoc quod non inquinatur corpus nec anima nisi mentis consensu, sed etiam in hoc quod conveniente et permittente viro suo factum est.

(AUG. Quaest. in Gen.) Apud Pharaonem tandiu [Col. 0117A] potuit esse intacta, quia in Esther legitur quod puellae non statim ad reges introducebantur, sed uno anno custodiebantur, et sex mensibus oleo myrrhino ungebantur, et aliis sex mensibus in diversis odoramentis erant. Potuit ergo per has inducias temporis intacta manere. Et interim bene usi sunt Abram Aegyptii, donec Pharao a Deo flagellatus, et cognoscens quod esset uxor ejus, redderet intactam.



CAPUT XIII

VERS. 1, 2.---»Ascendit ergo Abram,« etc. (HIERON. in Q. Hebr.) De Aegypto liberatus bene ascendisse legitur, sed quomodo potuit dives esse valde? Sed in Hebraica veritate habetur [Figure: [Hebrew Text] 2Kb] gravis vehementer: Aegypti enim pondere gravabatur. Et [Col. 0117B] licet videantur esse divitiae auri et argenti, si autem Aegyptiae sunt, sancto viro graves sunt; nec, ut in LXX legitur, »Abiit unde venerat in desertum usque Bethel,« sed, secundum Hebraeum, »Abiit in itinere suo per austrum usque Bethel.« De Aegypto enim profectus est, non ut desertum peteret, quod in Aegypto reliquerat, sed ut per austrum, qui aquiloni contrarius est, veniret ad domum Dei, ubi erat tabernaculum ejus inter Bethel et Hai.

VERS. 3-5.---»In Bethel,« etc. Est autem Bethel civitatula in duodecimo lapide ab Helia ad dexteram euntibus Neapolim: quae prius Luza, id est Amygdalus, vocabatur, in tribu Benjamin: Hai vero in tribu Juda separata sacerdotibus; Bethel, domus Dei; Hai, oculus vel fons: bene ergo tabernaculum [Col. 0117C] inter Bethel et Hai figens, altare Domino aedificavit, quia sancti a mundi principe et saeculi voluptatibus recedentes, abluti sancto fonte baptismi, cursum praesentis vitae considerate ducentes, et hostiam laudis et boni operis super altare fidei Deo exhibentes, ad domum Dei, id est ad coelestem Hierusalem, feliciter tendunt.

VERS. 6-9.---»Erat quippe substantia eorum multa,« etc. »Ne quaeso sit,« etc. Nos quoque nihil concordiae et charitati praeponamus, sed per dexteram prosperitatis, vel sinistram adversitatis, in pace et dilectione perseveremus. Rixa inter pastores Lot et pastores Abrae controversiam significat inter pastores catholicos et subversores haereticos. Unde et Lot haeresiarchas significat, qui declinans interpretatur; [Col. 0117D] et circa Jordanem, id est descensum, regionem sibi elegit. Pastores ejus, haereticos et schismaticos, qui pulchra et declivia petunt, nec in montem cum Mose ascendunt ad Dominum, pacem et unitatem continentes; et optionem quo volunt eundi accipiunt; et gratiam fugientes, libero arbitrio se committunt. Pastores vero Abrae catholicos doctores significant, qui haereticos etiam localiter fugiunt, secundum illud ad Titum III: »Haereticum hominem post primam et secundam correctionem devita:« et hoc inter gentes Chananaei et Pheresaei, in terra scilicet promissionis, quia inter catholicos et haereticos, quorum sit regnum coelorum, solet esse contentio.

[Col. 0118A] »Fratres enim sumus.« Tribus modis dicuntur fratres in sancta Scriptura: natura, ut Jacob et Esau; cognatione, ut Abram et Lot; gente, sicut omnes Judaei. Unde si attenuatus fuerit frater tuus et vendiderit se tibi, etc.

VERS. 10-12.---»Sicut paradisus,« etc. Hinc discimus esse paradisum terrenum, cui comparatur terrena irrigatio. Haec enim regio plana erat et campestris, et irrigata Jordane fluente, sicut Aegyptus Nilo.

VERS. 13.---»Coram Domino.« Cui crimen puniendum committitur: nam et hominibus manifestum crimen, sed non puniendum.

VERS. 14.---»Leva oculos,« etc. Quasi aspice per quatuor climata orbis; possessio Palestinae [Col. 0118B] promittitur ei et semini ejus. Quod in quibusdam codicibus, mare pro occidente ponitur, ideo fit quia Palaestina mare habet ab occidente.

VERS. 15-17.---»Omnem terram,« etc. Non hoc solum promissum est. Non enim dictum est, Tantum terrae tibi dabo quantum vides; sed, Tibi dabo terram quam vides. Cum enim et ulterior undique dabatur, haec praecipue dabatur quae videbatur. Unde et addidit: »Surge et perambula terram,« etc., ut perambulando scilicet perveniat ad eam quam in uno loco stans videre non poterat. Significatur autem ea terra quam acceperat Israel semen Abrae secundum carnem, non secundum fidem: quod futurum erat sicut arena maris, quia numerari non possit.

[Col. 0118C] »Tibi dabo.« Christo promittitur haereditas omnium gentium, qui Ecclesiam suam per totum mundum diffudit, cui Pater dicit: »Postula a me, et dabo tibi gentes haereditatem tuam (Psal. II).« Et psalmo LXXI: »Et dominabitur a mari usque ad mare.«

VERS. 18.---»In Hebron.« Civitas est in tribu Juda, quae et Cariatharbe dicitur, id est, civitas quatuor; [Figure: [Hebrew Text] 2Kb] CHARIAT enim Hebraice civitas, [Figure: [Hebrew Text] 2Kb] arbe quatuor. Ibi enim situs est Adam maximus et Abram, Isaac et Jacob.



CAPUT XIV.

VERS. 1.---»Amraphel.« Interpretatur dixit ut caderet, et est rex Sennaar, quae excussio dentium [Col. 0118D] vel fetor eorum interpretatur. Hic significat haereticos, qui ad casum tendunt, et verbis dolosis fetidum sensum evomunt.

»Arioch.« Ebrius vel ebrietas interpretatur: stultitiam gentilium significat, qui iniquitate ebrii creaturam pro Creatore colunt, et saeculi illecebris volvuntur. »Chodorlahomor.« Decorus manipulus interpretatur, qui est rex Elam, id est, hujus saeculi: hypocrisim significat, quae licet vana sit et perniciosa, tamen decora in superficie videtur, sed in futuro quid fuerit apparebit.

»Thadal.« Sciens jugum vel explorator, qui est rex gentium; avaritiam significat, quae sagax et versuta multos sibi subjugat.

[Col. 0119A] »Amraphel,« etc. Hi quatuor reges figurant quatuor principalia vitia, quatuor virtutibus principalibus contraria; quae quinque sensus per quinque reges significatos subjugare nituntur, per concupiscentiam carnis, per concupiscentiam oculorum, per ambitionem saeculi.

VERS. 2-13.---»Balae.« (HIERON.) Hebraice devoratio dicitur. Tradunt Hebraei hanc alibi Salissam dici, et vitulam consternantem, quod tertio terrae motu absorpta sit. Et ex eo tempore quo Sodoma et Gomorrha, Adame et Seboim divino igne sunt subversae, illa parvula nuncupetur. Segor enim transfertur in parvam, quae Syra lingua Zoara dicitur. Vallis autem Salinarum, in qua fuerunt putei bituminis, post Dei iram et sulphuris pluviam, in mare [Col. 0119B] Mortuum versa est. quod a Graecis stagnum Asphalti, id est bituminis, dicitur.

Mystice. Quatuor reges quinque superant, dum contrariae potestates quinque sensibus corporis abutentes vitiis illaqueant et captivant.

Allegorice. Tales reges superant primum Bara, qui interpretatur malitia vel creatura, et est rex Sodomorum, id est caecitatis, vel pecudis silentis, cum eis qui in vetusta malitia perseverant, more pecudum caecitatem libidinis sequi persuadent. Vincunt et Bersa, id est in angustia constitutum, regem Gomorrhae, id est populi tumentis et seditiosi, cum eos qui curis saeculi angustiantur ac nefas rapinae agere non formidant, obruunt et prosternunt. Vincunt quoque Sennaab regem Adamae, id [Col. 0119C] est terrenae, cum eos qui terrena tantum sapiunt in luxuria permanere hortantur, ut dicant: »Comedamus et bibamus, cras enim moriemur (I Cor. XV).« Vincunt Semeber, qui interpretatur ibi perditio, et est rex Seboim, id est cinguli maeroris, cum per iracundiam et invidiam incautos decipiunt; unde Job V: »Stultum interficit iracundia, parvulum occidit invidia.« Regem quoque Bale vincunt, cum pusillanimes in desperationem mittunt; Bale namque interpretatur praecipitatio vel absorbitio: ad hoc maxime diabolus certat ut post lapsum peccati in desperationem mittat.

VERS. 4-6.---»Duodecim,« etc. Duodenarius superfluus est numerus. In qua superfluitate serviunt quinque sensus nostri vanae superstitioni, quam [Col. 0119D] significat Chodorlahomor, et quatuor vitiis sibi adjacentibus; et recedere volentes gravem persecutionem patiuntur, et saepe superantur.

VERS. 7-12.---»Percusseruntque.« (HIERON.) Alia editio habet, etc., usque ad quia ibi populum Deus judicavit.

»Raphaim in Astaroch,« etc. Nomina locorum et gentium significant carnaliter viventes, quos facile vitia vincunt.

VERS. 13.---»Hebraeo.« LXX, transfluviali; quia scilicet de Mesopotamia veniens transito fluvio Euphrate, sedem posuit in terra Chanaan. Unde Jesus Nave: »Quid vultis servire diis patrum vestrorum qui sunt trans flumen?«

[Col. 0120A] VERS. 14-17.---»Quod cum audisset Abram,« etc. (ISID.) Mystice. Similiter fides nostra cum firmata est Spiritu principali, quinque sensus corporis quasi quinque reges subjicit, verbo Dei triumphans de homine exteriori. Ille in trecentis decem et octo adversarios debellavit, quia nos in sacramento crucis, quam tau littera significat, quae trecenta significat, quinque sensus carnales, nos antea variis vitiis captivantes, superamus. Decem et octo, ex ternario et senario multiplicatus, fidem Trinitatis et perfectionem significat operis quibus virtutum contra vitia plena victoria perficitur.

(STRAB.) Allegorice. Bellum Abrae cum quatuor regibus significat bellum virtutum et vitiorum. Pater ergo fidei, et prima via credendi, pro fratre suo [Col. 0120B] Lot dimicavit et vicit, non in multitudine exercitus, sed in trecentis decem et octo expeditis vernaculis. Sic quisque pro anima sua contra spirituales nequitias bellum gerat cum trecentis decem et octo vernaculis, id est, cum auxilio sanctae crucis: tau enim littera, quae habet figuram crucis, trecenta exprimit.

Dan autem unus est de fontibus Jordanis; alter enim Jor vocatur, quod interpretatur rivus; duobus ergo fontibus, qui non procul a se distant, in unum rivulum foederatis, Jordanis appellatur.

VERS. 18, 19.---»At vero Melchisedech,« etc. (HIER.) Nunc aiunt Hebraei esse Sem filium Noe, et computatione annorum ostendunt eum usque ad Isaac vixisse: et omnes primogenitos a Noe usque ad [Col. 0120C] Aaron pontifices fuisse. Salem vero postea dicta est Hierusalem; Apostolus memorans Melchisedech, »sine patre et matre,« refert ad Christum, et per eum ad Ecclesiam gentium, quia gloria capitis ad membra refertur. Quoniam benedixit Abrae circumciso, et in eo Levi, et sic Aaron, de quo postea sacerdotium. Ex quo vult colligere sacerdotium Ecclesiae habentis praeputium benedixisse circumciso sacerdotio Synagogae. Quia autem ait: »Tu es sacerdos in aeternum secundum ordinem Melchisedech,« ministerium nostrum veri ordinis signatur, non per Aaron irrationalibus victimis immolandis, sed oblato pane et vino, id est, corpore Domini et sanguine consecrari.

(STRAB.) Melchisedech, qui interpretatur rex justitiae, [Col. 0120D] et dicitur rex pacis, Christum significat, per quem reconciliati sumus, et qui in fine saeculi juste judicaturus est.

VERS. 20-23.---»Dedit ei decimas.« (ISID.) Sciens ergo patriarcha, etc., usque ad partim stipendia legitime pugnantibus debita non abnegans.

VERS. 24.---»Qui venerunt,« etc. Utitur enim aliquando fides testimoniis infidelium; unde Apostolus ad Titum I: »Malae bestiae, pigri ventres,« sed ad utilitatem fidelium.



CAPUT XV.

VERS. 1.---»His itaque transactis,« etc., »Noli timere.« Triumphata multitudine vitiorum, confortatur [Col. 0121A] spes cujusque fidelis a Domino ne titubet, sed mercedem exspectet.

VERS. 2.---»Dixitque Abram. (HIERON. in Q. Hebr.) »Ego vado sine liberis,« etc. usque ad ab hoc aiunt Damascum et nominatam, et conditam.

VERS. 5-8.---»Suspice coelum,« etc. Superius dixit: »Erit semen tuum sicut arena maris,« quia in illa plebe quidam erant carnales et terreni, qui arenae comparantur, quia aridi, et a bonis operibus infecundi; alii quasi stellae fulgentes.

(RAB.) Duplex significatio promissi seminis datur. Ostensis stellis dicitur ei: »Sic faciam semen tuum,« id est, gentem Christianam, cujus tu pater futurus es, in fide, scilicet resurrectionis lumine [Col. 0121B] coruscare. Ostensa vero arena dicitur: »Sic erit semen tuum,« etc., id est, copiosa erit gens Judaeorum, sed arida et infecunda.

VERS. 9-10.---»Sume, inquit, mihi,« etc. (ISID. in Gen., tom. V.) Vacca triennis, plebs Judaica posita sub jugo legis, etc., usque ad quando per ignem separabuntur boni a malis.

»Vaccam triennem, et capram trimam,« etc. Quia ab Adam usque ad Noe, et inde usque ad Abram, deinde usque ad David, populus adolevit.

VERS. 11.---»Descenderuntque volucres,« etc. (GREG., lib. XVI Moral., c. 20.) Tropologice. In ipso orationis sacrificio ingerunt se importunae cogitationes, rapere vel violare cupientes: sed manu sanctae discretionis debemus custodire quod foris offerimus, [Col. 0121C] ne maligni spiritus et perversae cogitationes rapiant.

VERS. 12.---»Pavor irruit,« etc. (AUG. in Quaest. Hebr.) Tractanda est ista quaestio propter eos qui contendunt istas perturbationes non cadere in animum sapientis, etc., usque ad non dicendam perturbationem.

VERS. 13-15.---»Scito praenoscens,« etc. (ISID.) Populus Israel in Aegypto serviturus prophetatur: non quod Aegyptiis annis quadringentis servierit, sed quia hic numerus in illa afflictione completus est, quia ab illo tempore computatur quod ista Abrahae promittuntur.

»Scito praenoscens,« etc. (AUG. de Civ. lib. XVI, c. 24.) Non sic accipiendum est, tanquam in illa durissima servitute quadringentos annos populus Dei [Col. 0121D] fuerit, etc., usque ad populus Dei in Aegypto dura servitute afflictus est.

VERS. 16-21.---»Generatione autem,« etc. (HIERON. epist. ad Damas.) Moses vero alibi dicit, etc., usque ad et ad Salomon perveniunt.



CAPUT XVI.

VERS. 1.---»Igitur Sarai uxor Abram,« etc. (RAB.) Non est adulter Abram si, vivente uxore, ancillae jungitur, quia nondum promulgata erat lex Evangelii unius uxoris: et genus suum multiplicandum audierat, sed per quam mulierem nesciebat, quia Saram sterilem noverat. Non fuit in coitu libidinosa voluptas, sed prolis habendae pia charitas: [Col. 0122A] uxor quoque hoc voluit et coegit, quae filios habere non poterat; ideo ex alia suscipere cupiebat quem in locum proprii adoptaret.

VERS. 2-11.---»Ingredere ad ancillam,« etc. (HIERON.) Nota diligenter quod procreatio filiorum in Hebraeo aedificatio dicta est, etc., usque ad tanquam per angelum lata in gratiam redeat et se subjiciat.

(RAB.) Hae duae mulieres sunt duo Testamenta: Agar, Vetus, quod in Synagoga Judaicum populum servituti nutriebat obnoxium; Sara, Novum, quod populum Christianum in libertatem fidei generavit. Multiplicati sunt ancillae filii, ut non numerarentur prae multitudine, qui supra arenae comparantur. Ipse ergo populus ferocitate sua aemulus, et omnibus bonis contrarius, et maxime cum Christianum populum [Col. 0122B] toto orbe invidia stimulante persequitur, et longe lateque dispersus, vagando et negotiando omnibus est onerosus.

VERS. 12.---»Hic erit ferus homo.« Vel rusticus, secundum alios. (HIERON.) In Hebraeo habetur phara [Figure: [Hebrew Text] 2Kb] quod interpretatur onager. Significat semen ejus habitaturum in deserto, id est, Saracenos vagos, incertisque sedibus, qui omnes gentes quibus desertum ex latere jungitur incursantes, impugnantur ab omnibus.

VERS. 13.---»Vocavit autem Agar.« Recte nomen ejus ita vocavit, quia gratuito consulit miseris et humiles consolatur. Unde: »Tu laborem et dolorem consideras, et tibi derelictus est pauper,« etc. »Profecto hic vidi posteriora videntis me.« Tale est [Col. 0122C] illud: »Videbis posteriora mea, nam facies non apparebit tibi.« »Non enim homo videbit faciem meam et vivet (Exod. XXXIII).« Illam enim manifestationem sapientiae Dei nemo potest videre et vivere. Ipsa est species ad quam suspirat qui Deum diligit toto corde, tota anima, tota mente: ad quam contemplandam, etiam proximum diligendo sicut seipsum, quantum potest, aedificat. Posteriora vero ejus, id est, incarnationem ejus, quam assumpsit postremis temporibus, nunc per fidem et dilectionem desiderando contemplamur, et in futuro aeterna contemplatione fruemur.

VERS. 14-16.---»Propterea appellavit puteum illum,« etc. (HIERON.) Usque hodie puteus Agar demonstratur in deserto Arabiae, inter Cades et Barad, [Col. 0122D] quod significat veteris legis et novae Scripturam, quam conditor noster, vita viventium, spes morientium, intuitu piae miserationis mortalibus dedit, ut edocti et a vitiis correcti, Dei visione perpetuo digni esse mereantur.



CAPUT XVII.

VERS. 1-4.--- . . . . . . »Ponamque foedus,« etc. In Hebraeo berith ([Figure: [Hebrew Text] 2Kb] ) quod non testamentum, sed foedus, sive pactum significat.

VERS. 5-7.---»Nec ultra vocabitur nomen tuum Abram.« (HIERON.) Dicunt Hebraei quod Deus ex nomine suo, quod apud illos tetragrammaton est, h litteram Abrahae, et Sarae addiderit. Dicebatur [Col. 0123A] autem Abram, quod est pater excelsus; postea dictus est Abraham, quod est pater multarum, nam gentium in nomine non habetur, sed subauditur. Nec mirandum quod cum apud Graecos et nos a littera videatur addita, h littera addita dicatur: idioma enim Hebraeae linguae h consuevit scribere et a legere: sicut econtrario, h pronuntiare et a scribere.

VERS. 8, 9.---»Daboque tibi et semini tuo. . . .et omnem terram Chanaan.« Chanaan interpretatur motus eorum: cujus terra a fidelibus in possessionem accipitur, cum mens prius diversis circumacta motibus, in melius mutata, postmodum irreflexis oculis in anteriora extenditur

»In possessionem aeternam.« (AUG.) Scriptura vocat aeternum cujus finis non constituitur, aut quod [Col. 0123B] non ita fit ut deinceps non sit faciendum, quantum pertinet ad curam vel potestatem facientis; unde:

Serviet aeternum qui parvo nesciet uti.

VERS. 10.---»Circumcidetur ex vobis masculinum,« etc. (STRAB.) Tribus de causis hoc praecipitur Abrahae. Primo ut per obedientiam mandati placeat, per cujus praevaricationem Adam displicuerat; secundo, ut hoc signo a caeteris nationibus discerneretur; tertio, ut in eo membro circumcisus quo libido solet dominari, castitatem sibi servandam et impudicitiam rescindendam cognosceret.

VERS. 11-13.---»Carnem praeputii.« (RAB. STRAR.) Circumcisio facta in uno membro significat circumcisionem spiritualem, quae in corde et in omnibus [Col. 0123C] sensibus exhibenda est. Circumcidendum est cor, ne noxia cogitemus; oculi, ne vanitatem videamus; aures circumcidendae sunt, id est obturandae, ne audiant sanguinem: et sic in omnibus sensibus celebranda est circumcisio.

(ALCUIN. in Gen., tom. I.) Ideo autem Abrahae circumcisio commendata est, etc., usque ad unde olim praevaricatores generaverunt ad mortem.

Allegorice. Jam tunc propter futuram peregrinationem, ne misceretur semen ejus gentibus, circumcisionis pactum datur in signum: quia significat naturam renovatam per baptismum, post spoliationem veteris hominis per Christum, qui resurrexit post baptismum. Servos vero vernaculos, emptitios etiam, circumcidi praecepit, ut doceret ad omnes [Col. 0123D] pertinere redemptionis gratiam. Ibi et parentum mutantur nomina, ut omnia resonent novitatem. Abram, pater excelsus; Abraham, pater multarum gentium.

VERS. 14.---»Masculus cujus praeputii caro,« etc. (ISID.) Quaeritur quomodo pueri circumcisi (qui pactum Dei irritum non fecerunt, sed qui eos circumcidere neglexerunt) perire debeant? Sed pactum Dei non secundum opus, sed secundum originem in primo homine irritum fecerunt, in quo omnes peccaverunt. Nascuntur enim omnes, non proprie sed originaliter, peccatores. Ideo pereunt omnes qui per regenerationem non liberantur.

VERS. 15, 16.---»Sarai uxorem tuam,« etc. [Col. 0124A] (ISID.) Declaratur promissio de vocatione gentium in Isaac filio promissionis, id est gratiae, non naturae, quia de sene patre et sterili matre: et quia hoc non per generationem, sicut Ismael, sed per regenerationem futurum erat, imperata est circumcisio, quando Sarae filius promittitur in typo Ecclesiae, non quando Ismael, qui typus Judaeorum.

(HIERON.-ISID.) Errant qui putant primum Saram per unum r scriptum fuisse, et postea additum esse alterum r. Et quia r apud Graecos centum significat, multas super hoc nomine suspicantur ineptias, cum et utcunque velint vocabulum commutatum, non Graecam, sed Hebraicam debet habere rationem. Hebraeum est enim. Nemo enim altera lingua quemlibet vocans, etymologiam vocabuli sumit ex [Col. 0124B] altera. Sarai ergo primum vocata est ([Figure: [Hebrew Text] 2Kb] ) per scin, res, iod. Sublata ergo iod addita est he littera, quae pro a legitur, et vocata est Sara ([Figure: [Hebrew Text] 2Kb] ). Antea enim dicebatur princeps mea, quia quasi unius familiae mater: postea absolute princeps, omnium scilicet gentium princeps futura. Quidam pessime suspicantur eam prius lepram fuisse vocatam, et postea principem, cum lepra sarai dicatur ([Figure: [Hebrew Text] 2Kb] ), quod in nostra lingua videtur habere aliquam similitudinem, sed Hebraeo penitus est diversa. Scribitur enim per zadich et ain et res et tau; quod a tribus superioribus, id est, schin, res et he, quibus scribitur Sara, manifeste distat.

VERS. 17, 18.---»Cecidit Abraham in faciem suam, et risit in corde suo.« (HIERON.) Post paulum [Col. 0124C] sequitur: »Et vocabis nomen ejus Isaac:« qui risus interpretatur de risu Abrahae, non de risu Sarae. Postquam enim ex risu Abrahae vocatus est filius ejus Isaac, legitur Saram risisse.

»Nomen ejus Isaac.« Sciendum quod quatuor in Veteri Testamento nominibus suis aperte, antequam nascerentur, vocati sunt: Ismael, Isaac, Samsom et Josias. Lege Scripturas.

VERS. 19.---»Constituam pactum meum,« etc. Pactum vero Domini cum Isaac, populo scilicet fideli, quem mater Ecclesia per fidem et baptismum generavit. »Et foedus sempiternum,« quia aeternae vitae possessio ei soli promittitur, qui cum capite suo Christo regnum coeli semper possidebit.

VERS. 20.---»Super Ismael,« etc. Historice. [Col. 0124D] Ismael populum Judaeorum significat, qui multiplicatus est valde; duodecim duces generavit, cum multitudo carnalium Judaeorum ex duodecim patriarchis genita, in duodecim tribus est divisa.

VERS. 21.---»In anno altero.« Annus alter, quo Sara genuit Isaac, tempora sunt regenerationis, quibus fusus est sanguis Christi et genus humanum ad vitam restauratum.

VERS. 22.---»Ascendit Deus ad Abraham,« etc. (Glossa Graeca.) Ergo, ut ita dicam, descenderat, et humilem se, circumcisionis legem statuens, praebuerat.

VERS. 23-27.---»Tulit autem Abraham,« etc. Non intendebat Deus ut tantum praeputium carnis [Col. 0125A] Abrahae et sobolis ejus circumcideretur, sed ei, quem a cunctis elegerat, aeterni Testamenti munera conferebat; unde Paulus Phil. III: »Nos sumus enim circumcisio, qui spiritu Deo servimus.« Et alibi, Rom. II: »Non enim qui in manifesto Judaeus est, neque quae in manifesto, in carne, est circumcisio.« Circumcidamus ergo Dei verbo aures, labia, cor, praeputium et omnia membra carnis. De circumcisione aurium dicitur Luc. VIII: »Qui habet aures audiendi, audiat;« incircumcisis auribus verba sapientiae et veritatis non possumus audire. Circumcidamus labia, ne aliquid turpe, vel malum, vel otiosum loquamur. Circumcidit carnem praeputii, qui sola causa posteritatis, certis et legitimis temporibus, conjugio utitur: qui aliter agit, [Col. 0125B] non circumcidit. Ecclesia vero, gratia Christi pro se crucifixi roborata, non solum se ab illicitis temperat, sed etiam a concessis, et tanquam virgo sponsa Christi pudicis virginibus floret, in quibus vera circumcisio praeputii servatur in carne. Qui autem non obscoenis desideriis, vel sensibus haereticis, et blasphemis assertionibus, moechatur, sed fidei puritatem in conscientia custodit, corde circumcisus est: et de eo dici potest: »Beati mundo corde (Matth. V),« etc. Circumcidantur manus, ne mala faciant, pedes, ne in malum currant: visus, ne illicita concupiscat; gustus, ut ad gloriam Dei manducet et bibat; odoratus, ut Christi odorem capiat, et operibus misericordiae odorem suavitatis spargat. Singula quoque membra, si in officiis Deo serviant, [Col. 0125C] circumcisa sunt. Si ultra praescriptam legem luxurient, incircumcisa.

(HIERON.-STRAB.) Quaeri solet quomodo feminae salvabantur, quae non circumcidebantur? Fide scilicet et hostiarum oblatione, sicut ante circumcisionem viri sancti mundabantur unde: »Fide purificans corda eorum.«



CAPUT XVIII.

VERS. 1.---»Apparuit autem ei Dominus in convalle Mambre.« (ISID. in Gen.) Abraham triplicem figuram gerit: primam, Salvatoris, qui relicta cognatione venit in mundum; alteram, Patris, quia Filium unicum immolavit; tertiam (quae in hoc loco apparet), sanctorum qui adventum Christi cum gaudio [Col. 0125D] susceperunt. Tabernaculum Abrahae Hierusalem significat, ubi pro tempore prophetae et apostoli habitaverunt, et Christus adveniens a credentibus exceptus, ab incredulis in ligno suspensus est.

VERS. 2, 3.---»Tres viri.« Tres viri Christi pronuntiant adventum, quem duo angeli comitantur, Moses secundum quosdam, et Elias; unus legislator, qui in lege adventum Domini indicavit: alter, qui in fine venturus est, secundum adventum Christi nuntiaturus, et Evangelium ejus praedicaturus. Unde transfigurato Domino in monte cum eo videntur. »Tres vidit, et unum adoravit,« Salvatorem scilicet ostendens, cujus adventum praestolabatur. Unde: »Abraham vidit diem meum et gavisus [Col. 0126A] est (Joan. VIII).« Praevidit enim mysterium futuri sacramenti. Unde pedes eorum lavit, ut in fine mundi purificationem lavacri futuram monstraret; pedes enim novissima significant.

»Quos cum vidisset.« (GREG., lib. IX Moral., c. 51.) Moraliter. Abraham tribus angelis occurrit, quia vir et dominus domus, scilicet spiritualis intellectus, debet in cognitione Trinitatis claustra carnis excedere, et quasi habitationis infimae januam exire. Cura carnis, quam Sara significat, foris ad jactantiam non appareat, sed post tergum viri, id est, sub discretione spiritus, solis necessariis intenta, nesciat procaciter detegi, sed verecunde moderari.

(Ibid., lib. XXVIII, c. 4). Abraham non potuisset angelos videre, hospitio suscipere et cibos adhibere, [Col. 0126B] nisi corpus ex aere assumpsissent: non enim apparerent, non cibos sumerent, nisi solidum corpus ex coelesti elemento haberent. Nec mirum quod modo angeli, modo Dominus vocantur, quia angeli vocantur, qui exterius ministrant, et Dominus ostenditur, qui eis interius imperat.

VERS. 4, 5.---»Sed afferam.« Ad hospitalitatis officia revertitur, quae etiam angelis exhiberi possunt, cum ex elementis corpoream formam assumunt: quod Abraham intelligens, deitatem in unitate adorabat, et dispensationi angelicae in forma visibili ministrabat.

VERS. 6.---»Tria sata.« Haec in typum Ecclesiae dicuntur, quae de tribus mundi partibus in unitatem fidei congregata est, et quasi panis sine fermento [Col. 0126C] igne Spiritus sancti decocta est.

(STRAB.) Satum genus est mensurae. Tria sata tres filios Noe significant, ex quibus omne genus hominum disseminatum est. Significatur ergo Ecclesia, vel evangelica doctrina per totum mundum disseminanda, et in tribus mundi partibus, Asia, Africa et Europa, multiplicanda.

»Tria sata,« de quibus Sara subcinericios panes facit, tres filios significant Noe, ex quibus omne genus hominum natum est: qui divinae Trinitati credentes aqua baptismatis per Saram, id est Ecclesiam, conspersi sunt, et in unum panem corporis Christi redacti. Haec sunt tria sata farinae, quae mulier in Evangelio fermentavit: azymi sunt panes, quia sine fermento malitiae, et angore [Al., rancore] [Col. 0126D] nequitiae, et fervore perversae doctrinae, oportet esse credentium unitatem.

»Subcinericios.« Subcinericii sunt, ut per poenitentiam delictorum Spiritus sancti vapore decocti, esca Deo acceptabilis efficiantur.

VERS. 7.---»Vitulum tenerrimum.« Vitulus tener et saginatus Christi corpus est, quod pro salute mundi ad arborem crucis immolatum est. Hic est vitulus qui prodigo filio occiditur.

VERS. 8.---»Butyrum et lac« cum carne vituli apposuit, quia lac veterem legem signat; unde I Cor. III: »Lac potum dedi vobis, non escam,« etc. Tradiderat enim illis legis mandatum, quasi lac de duarum tabularum expressum uberibus, hoc est [Col. 0127A] testamentum fidei, quia nondum poterant evangelicae doctrinae solidam escam sumere. Butyrum uberrimum et pinguissimum evangelicum est testimonium, quod velut oleum fidelibus in signum datur. Vitulum cum lacte et butyro apposuit, quia nec corpus Domini sine lacte legis, nec hoc sine Evangelio esse potest. Sub arbore autem sederunt in Dominicae passionis signum, cujus praedicatores sunt.

VERS. 9.---»Ecce in tabernaculo est,« etc. (STRAB.) Abraham foris cum angelis, Sara in tabernaculo est: quia fortium et doctorum est aperte praedicare, exemplis instruere: infirmorum et insipientium, discere et subditos esse.

»VERS. 10.---Et habebit filium,« etc. Promittit Deus Sarae sterili filium, dicens: Circa hoc tempus [Col. 0127B] veniam; non tempus, sed qualitatem sui adventus significat, quoniam per filium repromissum fidelis populus erat nasciturus. Unde Isa. LIV et Gal. IV: »Laetare sterilis, quae non parturis,« etc.

»Quo audito, etc. (AUG. Quaest in Gen.) Arguitur Sara quia risit, et non Abraham, cum similiter riserit; quia illius risus admirationis fuit, hujus dubitationis, quod dijudicare potuit qui corda novit. Negat Sara se risisse cum Deum non possit latere, sed forte homines putabat. Abraham vero Deum intelligebat, sed humanitatis officia praebendo, quae tantum infirmae carni necessaria sunt; mirum est: nisi homines prius arbitratus est, sed in quibus Deum loqui intelligeret, quibusdam signis divinae majestatis apparentibus: sicut in hominibus Deum [Col. 0127C] apparuisse saepe Scriptura testatur, sed postea angelos fuisse cognoverunt.

VERS. 11.---»Erant autem,« etc. Seniorum aetas minor est quam senum, etsi senes appellentur seniores. Unde, secundum medicos, senior vir de muliere seniore filios facere non potest, etiamsi adhuc muliebria fluant. Secundum hoc Abraham miratur Dei potentiam de promissione filii, et hoc miraculum posuisse Apostolum accipere possumus. Emortuum enim corpus non omnino ad generationem erat, si mulier juvenilis aetatis fuisset: sed de provecta aetate generare non poterat: de Cethura enim postea generavit, quia juvencula fuit. Tradunt enim medici quia senex de femina provectioris aetatis (etsi muliebria contingant ei) generare non possit, [Col. 0127D] de juvencula autem possit. Rursus mulier provectae aetatis, etsi adhuc muliebria contingant ei, de seniore parere non potest, de juvene potest. Miraculum ergo fuit, quia uterque senex et provectae aetatis, et desierant muliebria Sarae.

VERS. 12-14.---»Voluptati operam dabo?« etc. (GREG. lib. IX Moral., c. 51.) Cura carnis, etc., usque ad quid mens nostra aliud quam gaudium parit?

VERS. 15.---»Non risi, etc. (AMBR.) Vel ideo negavit se risisse, quia ignoravit; ideo risit, quia prophetavit.

VERS. 17-19.---»Num celare potero Abrahae quae »gessurus sum.« Bene Dominus Abrahae secreta sua [Col. 0128A] committit, quem voluntatis suae et secretorum fidelem exsecutorem cognovit; de quo ipse carne nasciturus erat »in quo sunt omnes thesauri sapientiae et scientiae absconditi (II Cor. II).« Promittit quoque Abrahae non solum praemia, sed obedientiae filiorum ejus justitiam, et circa eos promissa compleri. Rursumque promittitur Isaac, »in gentem magnam futurus,« et quod »in eo benedicentur omnes gentes terrae.« Quibus verbis duo illi promittuntur: gens Judaeorum secundum carnem, et omnes gentes per fidem.

VERS. 20.---»Clamor Sodomorum et Gomorrhae,« etc. (AUG. Q. in Gen.) Si haec verba non dubitantis, sed irascentis et minantis accipiamus, nulla est quaestio. Humano enim more ad homines loquitur [Col. 0128B] Deus, et ira ejus sine perturbatione est, quia immutabilis est. Saepe autem sic minando dicimus: Videamus si non tibi facio, et si non potero tibi facere; vel sciam, id est experiar utrum non possim. Sed perturbatio non cadit in Deum. Mos autem humanae locutionis est, cui Deus se coaptat, ut humanae infirmitati conveniat.

(GREG. lib. V Moral., cap. 7.) Peccatum vero cum voce, culpa est in actione. Peccatum vero cum clamore, culpa cum libertate.

VERS. 21-23.---»Descendam et videbo,« etc. (GREG., Moral., c. 33.) Mala hominum non ante credamus quam probemus. Et ecce per angelos ad cognoscenda mala descendit, et tanto crimine involutos [Col. 0128C] inveniens, quasi patientiam praetermisit, et eos igne judicii ante judicii diem praevenit: qui cum tranquillitate judicat, ut majora crimina tarde credantur, et veraciter agnita citius puniantur.

(GREG., lib. I Reg., c. 178, tom. I.) Quo descenderet Deus, ut quae essent facta cognosceret? Aut quod non is, qui ubique est, sciret? Sed ut nostrae ignorantiae exemplum discretionis daret, quatenus debeamus mala gravia audita non credere, ipse se dicit ad cognoscendum descendere, de quo omnibus liquet quia et non descendens omnia sciret.

(HILAR., lib. IX, de Trin.) Habemus nescientem Deum, quod tamen non nesciat. Nam cum peccata magna valde sciat esse, rursum descendit ut videat an consummati sunt; et si nondum consummati [Col. 0128D] sunt, ut sciat: intelligimus eum non ea tunc scire, quia prius nesciat; sed tunc scire, quia tempus ad agendum sit. Nescire ergo Deum, non est ignorantiae diminutio, sed temporis plenitudo.

VERS. 24-26.---»Si fuerint quinquaginta justi,« etc. (ISID.) Quinquagenarius numerus, a quo usque ad decem descendit, poenitentiam significat. Unde et quinquagesimus psalmus poenitentialis est. Si ergo converterentur, salvarentur. Sed cum Deus aspicit delinquentes nolle ad poenitentiam converti, illico ardorem immoderatae luxuriae igne gehennae compescit. Usque ad decem justos non perire Sodomam dixit, quia si in quolibet per decem praeceptorum custodiam Christi nomen inveniatur, non per [Col. 0129A] ibit. Denarii enim numeri figura et crucem Christi significat.

VERS. 27.---»Loquar ad Dominum,« etc. (GREG. lib. XVIII Moral., c. 33.) Mystice. Sancti quanto magis divinitatis interna prospiciunt, tanto magis se nihil esse conspiciunt. Nusquam legitur Abraham se cinerem et pulverem professum esse, nisi cum meruit Dei locutionem habere. Et ait: »Loquar ad Dominum meum, cum sim pulvis,« etc. Fortasse enim aliquid se esse crederet, si veram essentiam, quae super ipsum est, non sensisset. Unde et David exclamat: »Memento, Domine, quoniam pulvis sum (Psal. X),« etc.

Moraliter. Quosdam per tumorem sensus non elevat, sed per misericordiae opera; quidam dum se [Col. 0129B] terrenis abundare conspiciunt, veras divitias non requirunt, et aeternum regnum non amant, quia temporalia sufficere putant. Non est ergo sensus in crimine, sed affectus. Cuncta enim quae Deus condidit bona sunt. Sed qui bonis male utitur, hic agit ut per edacitatis ingluviem eo, quo vivere debuit, pane moriatur. Pauper ad requiem Lazarus venerat, superbum divitem cruciabant tormenta (Luc. XVI): dives tamen Abraham fuerat, qui Lazarum in sinu tenebat. Ait tamen: »Loquar ad Dominum meum cum sim pulvis et cinis,« etc. Quid divitias suas aestimabat, qui seipsum pulverem cineremque putabat? Aperte cernimus in quo loco se posuerat, qui se pulverem et cinerem, etiam cum Deo loqueretur, aestimabat. Qua ergo poena feriendi sunt, qui [Col. 0129C] ad summa non proficiunt et de minimis se extollunt?

VERS. 28-33.---»Quinque fuerint.« Quinque civitates igneis imbribus combustae. Omnes enim qui quinque corporis sensus libidinose tractaverunt, futuro incendio sunt cremandi.

»Quid si inventi,« etc. (ALC.) Non necesse est hoc de omni loco accipere. De Sodomis autem potuit dici, quia sciebat Deus nec decem esse ibi, et ideo sic respondebatur Abrahae ad exaggerationem iniquitatis Sodomorum

»Decem.« Denarius crucem Christi designat quia X littera, qua denarius exprimitur, in figura crucis formatur.

»Dixit.« Sciebat enim nec unum ibi esse praeter [Col. 0129D] Lot; ad exaggerandam iniquitatem hoc dicitur, sicut apud Jeremiam: »Videte si inveniatis hominem facientem justitiam (Jer. V); quasi: Invenite vel unum, et parco eis.



CAPUT XIX.

VERS. 1.---»Veneruntque duo angeli,« etc. Notandum quod tres angeli numero impari Abrahae apparent, quia numero impari Deus gaudet. Sodomam venerunt pari numero, id est duo, qui numerus primus ab unitate recedit, et princeps est alteritatis, quasi femineam figurans mollitiem. Venerunt in »vespere,« quia jam Sodomitis occubuerat sol justitiae. »Qui cum vidisset,« etc. Dum occurrit Lot [Col. 0130A] et adorat, angelos videtur intelligere; dum ad refectionem corporis invitat, homines videtur putare. Sic de his et de illis qui Abrahae apparuerunt idem intelligendum est. Ex hoc autem loco Scripturae et multis aliis commendatur virtus hospitalitatis. Unde Paulus Heb. XIII: »Hospitalitatem nolite oblivisci: per hanc enim placuerunt quidam Deo, angelis hospitio receptis.«

(Glossa Graeca.) Notandum ubi beneficia Dei explicantur, Deum adesse; ubi vero supplicia exercentur, angelos mitti; ut sciamus Deo benefacere, jucundum et placitum Deo proprie esse ulcisci vero Deo ingratum esse.

VERS. 2.---»Lavate.« Quod hospitibus solet fieri, ut affectus terreno pulvere sordidati, et acedia, et [Col. 0130B] pusillanimitate, tanquam pulverulentis squaloribus, emundentur. Unde in monasteriis pro venientibus de via oratio celebratur.

VERS. 3-7.---»Compulit illos.« (ALC.) Angeli quasi coacti domum Lot ingrediuntur, ut charitas ipsius tentata et probata remuneraretur, et ut ostenderetur quantum esset hospitalitatis bonum. Hospitalem domum ingressi sunt, et hospitem liberaverunt; clausas hospitibus domos ignis ingressus peccatores perdidit.

VERS. 8, 9.---»Habeo duas filias.« (AUG., Q. in Gen.) Utrum admittenda sit compensatio flagitiorum, vel quorumlibet peccatorum, ut faciamus mala, ne fiant graviora: an perturbationi Lot, non sit consilio tribuendum, merito quaeritur? et nimirum [Col. 0130C] periculosissime haec compensatio admittitur. Si autem perturbatio mentis fuerit, nullo modo est imitanda.

VERS. 10.---»Et introduxerunt ad se Lot.« (GREG., l. VI Moral., cap. 16.) Malis adversantibus intra domum Lot reducitur et munitur: quia quisque justus pravorum insidias sustinens, ad mentem revertitur, et manet interritus. Sodomitae in domo Lot ostium invenire nequeunt: quia corruptores mentium contra vitam justi nullum reprehensionis aditum inveniunt. Percussi caecitate quasi domum circumeunt, quia invidentes facta et dicta perscrutantur. Sed quia de vita justi, fortis et laudabilis actio ubique obviat, errantes parietem palpant.

VERS. 11-13.---»Percusseruntque caecitate.« (AUG. [Col. 0130D] ubi supra.) Graece , id est, avidentia, si possit dici, quae faciat non videri, non omnia, sed quod non est opus. Quomodo enim deficerent quaerendo ostium, si caecitate percussi essent, ut nihil viderent? sua enim calamitate turbati, nihil ulterius requirerent. Hac percussi erant, qui Eliseum quaerebant, et qui Christum post resurrectionem cum ipso ambulantes non cognoscebant.

VERS. 14.---»Egressus,« etc. (HIER., in Q. Hebr.) In sequentibus filiae Lot virgines fuisse leguntur; et ipse ad Sodomitas dixit: »Ecce duae filiae meae quae non cognoverunt virum,« etc. Nunc autem dicitur habuisse generos. Sed quidam arbitrantur eas quae viros habuerunt in Sodomis perisse, et quae virginet [Col. 0131A] erant cum patre exisse. Sed Hebraica veritas habet. »Egressus est Lot, et locutus est ad sponsos qui accepturi erant filias ejus:« virgines ergo filiae necdum fuerant matrimonio copulatae.

VERS. 15, 16.---»Cumque esset mane,« etc. (ISID.) Mystice. Lot frater Abraham, justus et hospitalis in Sodomis, significat corpus Christi, quod in omnibus sanctis inter impios gemit, quorum factis non consentit, et a quorum permixtione liberabitur in fine saeculi, illis damnatis supplicio-ignis aeterni

VERS. 17-19.---»In monte.« (STRAB.) Moraliter. Mons altitudinem virtutum significat, ad quam angelus hortatur, secundum illud Marci XIX. »Si vis perfectus esse, vade et vende omnia quae habes,« etc. Qui vero viderit se non posse conscendere, melius [Col. 0131B] est ut in Segor, id est in parvula remaneat, contentus laicali et communi vita, quam montem virtutis arripiat et ad saecularia redeat. Virginitas altus mons est ad quam angelus hortatur: si quis videt se non posse conscendere, maneat in Segor, id est in legitimo conjugio, quia melius est mediocri bono uti, quam per abrupta libidinis praecipitari. Unde I Cor. VII: »Propter fornicationem unusquisque uxorem habeat.« »Nec possum in monte:« scilicet perturbatus non credebat Domino, quem in angelis agno scebat, sicut perturbatus filias prostituebat.

VERS. 20.---»Est civitas,« etc. (ISID.) Allegorice. Sodoma interpretatur caecitas, et exprimit mundana desideria: altitudo montium, speculatio perfectorum. Sed quia multi mundi illecebras fugiunt, tamen [Col. 0131C] in actione positi contemplationis apicem subire nequeunt, exivit Lot a Sodomis, sed ad montana non pervenit. Unde Lot ait: »Est civitas haec juxta,« etc. »Juxta« dicitur, et tamen ad salutem tuta, quia activa vita nec a mundi curis ex toto discreta, nec a gaudio aeternae salutis est aliena.

»Ad quam possum,« etc. Qui ad contemplativam ascendere non sufficiunt, ad activam vitam confugiunt, in qua salvantur.

(GREG., Past. III, 28.) Moral. Ardentem Sodomam fugere, etc., uque ad unde ad Lot dicitur:

VERS. 21-23.---»Ecce etiam in hoc suscepi preces tuas,« quia cum Deo oratio funditur, talis vita conjugii non damnatur; unde I Cor. VII: »Nolite [Col. 0131D] fraudare invicem,« etc.

VERS. 24.---»Igitur Dominus pluit super Sodomam,« etc. (GREG.) Sulphur, fetor carnis, ignis, ardor carnalis desiderii; cum Dominus carnis scelera punire decrevisset, qualitate ultionis innotuit macula criminis. Sulphur enim fetet, ignis ardet; qui ergo ad perversa desideria carnis fetore arserant, jure sulphure et igne perierunt, ut ex justa poena discerent quod injusto desiderio fecissent.

(STRAB.) Notandum quia primos peccatores aqua diluvii exterminavit, qui similiter offenderant Deum concupiscentia carnis. Sodomitae vero graviori supplicio, ignis scilicet et sulphuris diluvio, perierunt. Licet enim illi mensuram excederent, quasi naturaliter [Col. 0132A] peccabant; isti vero contra naturam: ideo gravissimi supplicii exemplo damnati sunt.

VERS. 25.---»Universos habitatores.« (ALC.) Infantes cum parentibus in Sodomis cremati sunt, ne posset adverti impiissimum facinus Sodomitarum, si de origine eorum aliquod remaneret vestigium. Et provisum est illis, ne diu viventes sequerentur exempla patrum et gravius punirentur. Parentes quoque tam pro se quam pro eis rei sunt. Mors enim filiorum crimen est parentum. Ideo futuri sunt accusatores eorum. Est etiam qualecunque beneficium, non reum esse, qui gloriosus non est; prodest enim pauperem non esse, qui rex esse non potest.

VERS. 26-28.---»Respiciensque uxor ejus.« (ISID.) Mystice. Uxor, eorum genus figurat qui gratia vocati [Col. 0132B] retro aspiciunt, et ad ea quae reliquerant redire contendunt; de quibus dicitur Luc. IX: »Nemo ponens manum in aratro, et respiciens retro, aptus est regno Dei.« Ideo prohibetur illis retro aspicere. In quo ostenditur non esse redeundum ad veterem vitam, his qui per gratiam sunt regenerati, si ultimum cupiunt evadere incendium; uxor retrospiciens in salem versa est, exemplum facta scilicet, et condimentum unde alii saliantur. Unde Christus ait Luc. XVII: »Mementote uxoris Lot,« ut nos scilicet tanquam sale condiret, ne negligentes essemus, sed prudenter caveremus.

VERS. 29.---»Cum enim subverteret,« etc. Innuit Scriptura magis meritis Abrahae Deum liberasse Lot, ut intelligamus justum esse dictum, quodammodo, [Col. 0132C] maxime quia colebat unum verumque Deum, et comparatione Sodomorum, inter quos vivens ad simile scelus flecti non potuit. »Recordatus est Abrahae.« Patet meritis Abrahae Lot fuisse liberatum, quem Scriptura appellat justum. Et sciendum quia justus erat, non sicut Abraham, sed comparatione Sodomitarum.

VERS. 30.---»Ascenditque,« etc. Sic conjugati de humilitate activae vitae aliquando ascendunt ad altitudinem contemplativae.

»Ascenditque Lot de Segor,« etc. (HIER. in Q. Hebr., tom. III.) Quaeritur cur cum primum montis fugae Segor praetulerit, etc., usque ad ambigere non debuit.

VERS. 31.---»Dixitque major ad minorem,« etc. [Col. 0132D] Quod pro excusatione dicitur filiarum, quia genus humanum defecisse putaverunt, ideoque cum patre accubuerunt. Non autem excusat patrem quod sequitur, »et nescivit quod dormissent cum eo;« appungunt enim desuper Hebraei obelo, quasi superfluum, quasi incredibile sit, quia rerum natura non capiat coire quempiam nescientem.

(STRAB.) Lot inexcusabilis est, primo quia angelo non credidit; deinde quia inebriatus est, et fuit peccatum causa peccati.

(HIERON.) Sic prava suggestio et delectatio, ut incestae mulieres, insidiantur continentibus, ut accepta occasione, torpentes vino fallaciae imbuant, et a statu rectitudinis quasi ignorantes dejiciant.

[Col. 0133A] VERS. 32.---»Veni, inebriemus,« etc. (ALC.) Didicerant duae filiae Lot consummationem mundi futuram per ignem: sed, tanquam puellae non perfectae, neque sciebant quod, Sodomitis igne vastatis, multum spatium integrum remaneret; et suspicatae sunt tale aliquid factum, quale in temporibus Noe audierant, et ad reparandum genus humanum superstites se esse cum patre. Et quamvis grande crimen concubitus patris, gravior videbatur impietas, si servata castitate spem posteritatis delerent. Ideo consilium ineunt, et patris moestitiam vel rigorem vino molliunt, et singulis singulae noctibus suscipiunt ab ignorante conceptum, nec repetunt.

VERS. 33-35.---»Dederunt,« etc. (ISID.) Lot in hoc loco legem significat, quia quidam ex illa procreati, [Col. 0133B] et sub illa positi, male intelligendo quodam modo se inebriant; eamque non legitime utendo, infidelitatis opera pariunt. Bona est enim lex, si quis ea legitime utatur.

VERS. 36.---»Conceperunt ergo,« etc. (HIER.) Moab ([Figure: [Hebrew Text] 2Kb] ) interpretatur ex patre, et totum nomen etymologiam habet. Ammon vero, cujus quasi causa nominis redditur, filius generis mei, sive, ut melius est in Hebraeo, benammi ([Figure: [Hebrew Text] 2Kb] ) id est filius populi mei, sic derivatur, ut ex parte sensus nominis, ex parte ipse sit sermo. Ammon enim, a quo Ammonitae, vocatur populus meus.

VERS. 37, 38. »Vocavit nomen ejus Moab,« etc. (THEOD.) Videtur haec impudentior, quae suum incestum ad posteros quoque transmittere voluit. Moab [Col. 0133C] enim de patre significat: altera verecundior, quae filio nomen indidit, Benammi, id est filius populi mei.



CAPUT XX.

VERS. 1.---»Profectus inde,« etc. Cades, fons judicii; Sur, angustia; quibus figuratur patientia.

VERS. 2-6.---»Dixitque de Sara,« etc. (AUG.) Quaeri solet quomodo in illa aetate Abraham pro Sarae pulchritudine periclitari timuerit: sed formae illius vis miranda est, quae adhuc amari poterat.

»Dixitque de Sara,« etc. (ISID., in Gen., tom. VI.) Tacuit uxorem, dixit sororem, ne ipse occideretur, et illa captiva ab alienigenis possideretur, certus quod a Deo inviolata servaretur, sicut apud Pharaonem, [Col. 0133D] etc., usque ad »Nolite vocare patrem super terram, unus est enim Pater vester qui in coelis est.«

»Dixitque,« etc. (AUG.) Quod dicitur Abimelech pro Sara, »Et peperci tibi ne peccares in me,« advertendum est Deum fecisse, quando admonuit uxorem esse Abrahae, quam putabat sororem. Et notandum quod in Deum peccatur, cum talia committuntur quae putant homines vel non esse peccata, vel levia haberi tanquam in carne peccata.

VERS. 7-11.---»Orabit pro te,« etc. (CHRYSOST., hom. 45 in Gen.) Scias autem quod illius preces tibi vitam praebebunt.

VERS. 12.---»Alias autem,« etc. (HIERON.) Quoniam [Col. 0134A] in Hebraeo habetur vegam ([Figure: [Hebrew Text] 2Kb] ) id est, etiam vere »soror mea est, filia patris mei, sed non filia matris meae,« et sonat magis quod soror Abrahae fuerit. In excusationem dicimus nondum tales nuptias lege prohibitas.

»Filia patris.« Alia translatio, apertius, »a patre, et non ex matre;« erat enim filia Aran fratris Abrahae, soror Lot.

VERS. 13.---»Postquam autem eduxit me Deus de domo patris mei, dixi ad eam,« etc. Postquam sermo Dei repulsus est a Judaea, omnes fideles sunt Christi fratres et sorores; unde Matth. XII: »Quicunque fecerit voluntatem Patris mei, qui in coelis est, ipse frater meus, et soror, et mater.«

[Col. 0134B] VERS. 14.---»Tulit igitur.« Allegorice Abraham significat Christum, Sara Ecclesiam. Abraham honoratur propter Sarae pulchritudinem, et Christus propter Ecclesiam; unde psal. LXVII: »Mirabilis Deus in sanctis suis.« Habebat Sara virum, sed latebat; habet Ecclesia Christum qui in saeculo non videtur, in coelo receptus.

VERS. 15.---»Ubicunque tibi,« etc. Qui aliquando terrore principum credere distulerant, eisdem jubentibus ad Ecclesiam, quae Christi soror et uxor est, sese contulerunt, et per omnes mundi partes gloriam Christi et Ecclesiae dilataverunt.

VERS. 16.---»Mille argenteos,« etc. Quasi jocando loquitur: quia illa dixit fratrem suum esse qui [Col. 0134C] maritus erat, et hortatur ut in posterum hoc meminerit, ne deinceps simile improperium deprehensa incurrat. Mille argentei dantur Christo, cum eloquentes doctores mundi de gentili conversatione ad fidem Christi tenendam et praedicandam assumuntur. Millenarius enim ex denario quadratus, stabilem et solidam designat evangelicae praedicationis doctrinam.

VERS. 17.---»Orante autem.« Orante Filio Patrem, sanatur infecunditas mundanorum, et principum, et subditorum populorum.



CAPUT XXI.

VERS. 1-3.---»Visitavit autem Deus Saram,« etc. Circumcisionis figura multiformis est. Signaculum [Col. 0134D] enim est secundum Apostolum justitiae fidei, Abrahae et semini ejus, et judicium castigandi eos qui ad hoc semen et fidem pertinerent; et prophetia nascitur de hoc semine Salvatoris, qui nos in praesenti per baptismum ab omni peccato mundaret, et in futuro post resurrectionem ab omni mortis corruptione liberaret. Octonarius autem resurrectionis gloriae convenit: Dominus enim octavo die, id est post septimam sabbati resurrexit; et nos post sex aetates hujus saeculi, et septimam sabbati, id est, quietem animarum, quae interim in alia vita geritur, quasi octavo tempore resurgemus, ab omnibus carnalibus concupiscentiae corruptionibus et vitiis (in quibus luxuria maxime regnat) exspoliati.

[Col. 0135A] VERS. 4.---»Circumcidit« etc. (STRAB.) Circumcisio cum ob multas causas praecepta sit, specialiter figuram Christi praetendit, qui nos per baptismum veteri homine exuit, et in futuro post resurrectionem circumcidet omnem mortalitatem et corruptionem. Quod autem octavo die circumcisus est Isaac, designatur octava saeculi aetas, quando generaliter resurrectio sanctorum celebrabitur.

VERS. 8.---»Crevit igitur puer,« etc. Crescit, qui ascensiones in corde disponens, ad solidum doctrinae cibum pervenit. Unde cresce, et manducabis me.

»Crevit,« etc. (AUG.) Nec in die nativitatis, nec in die circumcisionis filii sui, sed in die ablactationis convivium fecit: quia debet magnum esse gaudium [Col. 0135B] spiritualis aetatis, quando talis factus est homo qui pascatur solido cibo, eis simile quibus dicitur I Cor. III: »Lac vobis potum dedi, non escam.«

VERS. 9.---»Cumque vidisset Sara.« etc. (HIER.) Dupliciter hoc exponitur: vel quod idolis ludos fecerit, juxta illud Exod. XXXII: »Sedit populus manducare et bibere, et surrexerunt ludere.« Vel quod adversum Isaac, quasi majoris aetatis loco, sibi primogenita vindicaverit; quod Sara audiens non tulit.

VERS. 10.---»Ejice ancillam hanc,« etc. (BED., c. 21; ISID., c. 17, in Gen.) Quaeritur cur antea Sara voluit de ancilla filium suscipere, aut cur cum matre [Col. 0135C] eum nunc jubet expelli? Quod non facit zelo accensa, sed prophetiae mysterio compulsa. Agar enim, secundum Apostolum, in servitutem genuit carnalem populum; Sara vero spiritualem et liberum, qua libertate Christus nos liberavit. Significabatur ergo hoc mysterio, priorem populum in servitute generatum non manere in domo Sarae, id est Ecclesiae, in aeternum, nec esse haeredem vel consortem Christianorum, nec cum filio nobili, id est populo fideli, regnum gloriae possidere.

VERS. 11, 12.---»Dure accepit,« etc. (AUG.) Quaeritur quare contristatus sit Abraham, cum haec prophetia fuerit, quam ipse magis quam Sara noscere debuit: sed ex revelatione hoc dixit Sara, quod sibi prius fuerat revelatum. Ille vero paterno affectu [Col. 0135D] commotus est, cui Dominus postea revelavit. Vel forte ambo prius nescierunt quid esset, et per Saram nescientem prophetizatum est cum muliebri animo mota est propter ancillae superbiam.

VERS. 13.---»Quia semen tuum.« (AUG.) Notandum quod et Ismael a Deo semen Abrahae dictus est, quod Apostolus ait Rom. IX: »Non filii carnis, sed filii promissionis aestimabuntur in semine.« Sed hoc proprie ad Isaac pertinet, qui non filius carnis, sed promissionis, et semen spirituale ex promissione est, non ex carne.

VERS. 14.---»Tollens panem.« etc. (ALC. EX BEDA, c. 21.) Cum ergo Abraham ejiceret Agar, tollens panem, ideo humeris imposuit, etc. usque ad [Col. 0136A] quia quidam de populo sub umbra ligni crucis refugium petituri sunt.

»Sumpsit panem et utrem aquae.« (AUG. Q. in Gen. tom. III.) Quaeritur quomodo imposuit in humeris puerum tam grandem? Nam qui fuerat antequam esset natus Isaac, tredecim annorum circumcisus, cum esset Abraham nonaginta novem, et natus sit Isaac centenario patre; ludebat autem Ismael cum Isaac quando Sara commota est, utique cum puero grandiusculo, qui jam fuerat ablactatus: profecto plus quam sedecim annorum fuit quando cum matre expulsus est. Sed ut hoc quod cum parvulo lusit, per recapitulationem dictum accipiamus, antequam ablactaretur Isaac; etiam sic amplius quam tredecim annorum puer humeris matris non potuit imponi; [Col. 0136B] sed subaudiendum est, dedit puerum suum, etc.

»Imposuit scapulae ejus.« (HIER. in Q. Hebr.) Quando Isaac natus est, tredecim annorum erat Ismael, et post ablactationem ejus cum matre expellitur. Apud Hebraeos varia opinio est, aliis asserentibus quinto anno ablactationis tempus ejus statutum, aliis duodecimo. Nos igitur, ut breviorem eligamus aetatem, post decem et octo annos supputamus Ismaelem ejectum cum matre, nec convenire jam adolescentem matris sedisse cervicibus. Verum est autem illud Hebraeae linguae idioma, quod omnis filius ad comparationem parentum infans vocetur et parvulus. Romae quoque usque hodie omnes filii infantes vocantur.

VERS. 15-21.---»Abjecit puerum.« etc. (HIER.) [Col. 0136C] Quod sequitur: »Et projecit puerum subter unam abietem, et abiens sedit contra longe quasi jactus sagittae.« Dixit enim: Non videbo mortem parvuli mei, et sedit contra eum; et statim jungitur. Exclamavitque puer et flevit; et audivit Dominus vocem pueri de coelo, ubi erat, et dixit angelus ad Agar: Nullum moveat. In Hebraeo enim prius hoc scriptum est: »Non videbo mortem pueri mei.« Ita consequenter legitur, quod Agar sederit contra puerum, et levaverit vocem, et fleverit, et exaudierit Deus vocem parvuli. Flente enim matre et mortem filii praestolante, Deus exaudivit puerum, quem pollicitus erat futurum in gentem magnam. Mater enim non suam mortem, sed filii deplorat.

(AUG. Q. in Gen., tom. III.) Quaeritur quomodo [Col. 0136D] mater, etc., usque ad sicut saepe faciunt cujuslibet aetatis ambulantes.

VERS. 17.---»Exaudivit autem.« (BED. et ISID. ubi supra.) Puer exclamat plorans, et Deus exaudivit; et monstrante angelo, illa fontem aspicit, et pro illis dicitur qui ad Christum convertuntur, et deflentes peccata exaudiuntur, apertis oculis cordis vident fontem aquae, id est, Christum, qui ait Joan. VII »Qui sitit, veniat ad me et bibat.« Angelus Eliam significat, per quem populus crediturus est. Unde Malach. IV: »Ecce ego mittam vobis Eliam, qui convertat corda patrum in filios.«

»Angelus Domini.« (ISID.) Quod eum qui loquitur ad Agar, prius angelum, postea Dominum Scriptura [Col. 0137A] pronuntiat, Filium Dei fuisse credendum est, qui per legem et prophetas locutus est, qui per obedientiam paternae voluntatis angelus vocatur, secundum naturam Deus.

VERS. 22.---»Eodem tempore.« (AUG. ubi supra.) Quaeri potest quando cum Abimelech pactum fecit Abraham, etc., usque ad quem illa nesciret.

VERS. 23-30.---»Jura ergo,« etc. Saepe qui foris sunt, fidelium conversatione inducti eisdem desiderant sociari, et eorum exemplis ad melius informari, ut et sibi consulant et proximorum saluti.

VERS. 31, 32.---»Idcirco vocatus est,« etc. Duplex causa est cur appellatus sit in Hebraeo Bersabee: vel quia septem agnas accepit Abimelech de manu [Col. 0137B] Abrahae. Septem enim dicuntur sabee, vel quia ibi juraverunt, sabaa [Figure: [Hebrew Text] 2Kb] enim significat juramentum. Si autem hanc causam supra hoc nomen legimus, per prolepsim dictum est; sicut Bethel, et Galgala, quae, antequam haberent haec vocabula, aliter vocabantur. Notandum ex prioribus et praesenti loco quod Isaac non sit natus ad quercum Mambre. (Alon Hebraice [Figure: [Hebrew Text] 2Kb] Latine quercus) ut in Hebraeo habetur, sed in Geraris, ubi Bersabee usque hodie oppidum est, quae provincia ante non grande tempus ex divisione praesidum Palaestinae Salutaris dicta est. Unde habitavit Abraham in terra Palaestinorum diebus multis.

VERS. 33, 34.---»Abraham vero,« etc. (AUG.) Abraham (sicut Stephanus dicit) non acceperat haereditatem [Col. 0137C] ibi, nec spatium pedis. Sed intelligenda est haereditas, quam Deus gratis daturus erat, non pretio empta. Intelligitur autem spatium circa puteum ad illud emptionis spatium quo fuerant septem agnae datae, quando Abimelech et Abraham sibi juraverunt.



CAPUT XXII.

VERS. 1.---»Quae postquam,« etc. (AUG., Quaest. in Gen., tom. III.) Jacobus dicit quod neminem tentat Deus; sed usualiter, tentare, pro eo quod est pro are, dicimus. Jacobus autem dicit de ea tentatione, qua quisque peccato [Al., peccator] implicatur. Unde I Thess. I: »Ne forte tentaverit vos is qui tentat.« Alibi enim scriptum est Deut. XIII: »Tentat [Col. 0137D] vos Deus vester, ut sciat si diligatis eum, id est, vos scire faciat.« Vires enim dilectionis suae homo ignorat, nisi experimento cognoscat.

VERS. 2.---»Tolle filium,« etc. (ALC. in Gen., tom. I.) Non statim jussus est Abraham filium occidere, sed triduo ad immolandum ducere, ut longitudine temporis tentatio augeretur. Per triduum enim, crescentibus curis, paterna viscera cruciantur, et prolixo spatio pater filium intuetur, cibum cum eo sumit, tot noctibus pendet puer in amplexu patris, cubat in gremio, et per singula momenta in paterno affectu dolor occidendi filii cumulatur.

»Quem diligis,« etc. (BEDA in Gen., c. 22.) De charitatis admonitione et nominis recordatione tentatio [Col. 0138A] cumulatur, et paternus affectus movetur in memoria promissionis, quia dictum est: »In Isaac vocabitur tibi semen,« tanquam si ille occideretur, tota spes promissionis frustraretur.

»Vade in terram.« (HIER. Q. Hebr., tom. III.) Aiunt Hebraei hunc montem esse in quo postea templum aedificatum est in area ornae Jebusaei. Unde II, Par. III: »Coeperunt aedificare templum mense secundo, secunda die mensis, in monte Moria,« qui idcirco illuminans interpretatur et lucens, quia ibi est debir ([Figure: [Hebrew Text] 2Kb] ) id est oraculum Dei, et spiritus qui homines docet veritatem et prophetias inspirat.

VERS. 3.---»Asinum suum ducens,« etc. (ISID. in Gen., c. 18.) Asinus insensatam stultitiam Judaeorum significat, quae portabat omnia sacramenta et [Col. 0138B] nesciebat.

VERS. 4.---»Die autem tertio.« (HIER. ubi supra.) Notandum quia de Geraris usque ad montem Moria, id est sedem templi, iter trium dierum sit: et Abraham illuc die tertio pervenisse dicitur. Male ergo putant Abraham illo tempore habitasse apud quercum Mambre, cum ad montem Moria vix unius diei plenum iter sit. Triduum quo venerunt ad locum sacrificii, tres aetates significat, ante legem, ab Abraham usque ad Mosen; sub lege, a Mose usque ad Joannem; inde usque ad Dominum; et quidquid restat, tertius dies est gratiae, in qua tertia aetate sacrificium completum est Christi.

VERS. 5-8.---»Exspectate hic,« etc. (ISID. ubi supra.) Audi Apostolum: »Caecitas ex parte contingit [Col. 0138C] in Israel,« hoc est, »cum asino,« ut »plenitudo gentium intraret,« hoc est, »postquam adoraverimus.« Ubi sacrificium crucis per gentes fuerit praedicatum, hoc est, »ubi plenitudo gentium intraverit, revertemur ad vos,« hoc est, »et sic omnis Israel salvus fiet.« Duo servi dimissi, nec perducti ad locum sacrificii, Judaei sunt qui, serviliter viventes et carnaliter sapientes, non intellexerunt humilitatem et passionem Christi. Duo quidem, quia in duas partes dividendi, quod factum est peccante Salomone, quando divisus est populus loco regni, non errore impietatis, quibus dicitur Jer. III: »adversatrix Israel, et praevaricatrix Juda.«

»Ego et puer,« etc. (ALC.) Indubitanti animo mactare filium volebat. Laudandus in constantia [Col. 0138D] offerendi et in fide suscitandi. Sciebat enim certissime Deum fallere non posse, et licet puer occideretur, promissionem tamen Dei salvam permanere. Unde Apostolus Hebr. XI: »Fide Abraham non hae sitavit, cum unicum offerret, in quo acceperat repromissionem, credens quia et a mortuis potens est suscitare Deus.«

»Dixit Abraham.« (ISID. ubi supra.) Abraham, unicum filium ducens ad immolandum, Deum Patrem significat. Abraham senex filium suscepit, Deus autem non senescit, sed promissio de Christo quodammodo senuerat, quando natus est. Inchoavit ab Adam, quando dictum est: »Erunt duo in carne una« (Gen. II); et completa est sexta aetate saeculi. [Col. 0139A] Senectus Sarae in plebe Dei, hoc est, in multitudine prophetarum, hoc idem significat quia in fine temporum ex plebe sanctarum animarum natus est Christus. Sterilitas ejus significat quod in hoc saeculo spe salvi facti sumus, et in Christo, tanquam in Isaac, omnes nati sumus, quem partum Ecclesiae [Al., Ecclesia] in fine temporum non natura, sed gratia procreavit. Abraham ergo Deum Patrem significat, Isaac Christum. Sicut enim Abraham unicum et dilectum filium victimam Deo obtulit, sic Deus Pater unigenitum Filium pro nobis tradidit. Et sicut Isaac ligna portabat, quibus imponendus erat, sic Christus crucem, in qua figendus erat.

VERS. 9-11.---»Cumque alligasset,« etc. (ISID. ubi supra.) Isaac ligatis pedibus altari superponitur, [Col. 0139B] et Christus cruci affigitur. Sed quod figuratum est per Isaac, translatum est ad arietem, quia Christus ovis. Ipse enim filius, quia natus; aries, quia immolatus. In vepribus haeret aries, crux cornua habet. Si enim duo ligna compingantur, crucis species redditur. Unde Habac. III: »Cornua in manibus ejus.« Cornibus ergo haerens aries, Christus crucifixus est. Vepres autem spinae: spinae iniquae, quae Dominum suspenderunt. Inter spinas enim peccatorum suspensus est. Unde Jer.: »Spinis peccatorum suorum circumdedit me populus hic (Jer. XXXVIII.)« Alii hunc arietem in vepribus ligatum, Christum ante immolationem spinis coronatum intelligunt.

VERS. 12.---»Non peperceris,« etc. (AUG. ubi supra.) Nunquid non pepercit Abraham filio suo [Col. 0139C] propter angelum? Sed in angelo figuratus est Dominus, qui Deus est et magni consilii angelus. Erat enim in angelo Deus, et ex ejus persona loquebatur. Hoc magis in sequentibus apparebit, cum dicitur: »Et vocavit angelus Domini Abraham secundo de coelo, dicens: Per memetipsum juravi, dicit Dominus.« Non enim facile invenitur Christum Patrem dicere tanquam Dominum, praesertim ante incarnationem. Nam secundum carnem hoc congrue dicitur, secundum quam in psalmo II dicitur: »Dominus dixit ad me,« etc. Quod autem dictum est ibidem, c. 9: »Dixit Dominus Domino meo,« etc., ad prophetam hoc refertur qui loquitur; sicut illud: »Pluit Dominus a Domino,« id est, Dominus noster, scilicet Filius, a Domino nostro, Patre scilicet.

[Col. 0139D] VERS. 13.---»Arietem.« (ALC.) Historice. Aries qui pro Isaac immolatus est, non putavimus, sed verus est. Ideo magis putatur angelum eum aliunde attulisse, quam ibi de terra post sex dierum opera Dominum procreasse.

»Arietem inter vepres,« etc. (HIER. in Quaest. Hebr.) Aquila veprem vel spinetum, posuit, etc., usque ad quod ita Hebraice dicitur.

VERS. 14-19.---»Appellavitque nomen,« etc. (HIER. ubi supra.) Pro eo quod hic habetur, etc., usque ad per incarnationem scilicet.

VERS. 20-24.---»Melcha.« (HIER. ubi supra.) De Melcha uxore Nachor, etc., usque ad et in ipso nomine legitur in Isaia.



CAPUT XXIII.
[Col. 0140A]

VERS. 1-6.---»Vixit autem Sara,« etc. »Et mortua est in civitate Arbee,« etc. (HIER. in Quaest. Hebr.) Quae est in valle: hoc in authenticis libris non habetur, etc., usque ad sicut in libro Josue aperte demonstratur.

VERS. 7-15.---»Surrexit Abraham,« etc. (AUG., Quaest. in Gen.) Quaeritur quomodo Abraham adoravit populum terrae, etc., usque ad et ideo adorator corrigendus erat.

VERS. 16.---»Quod cum audisset,« etc. (HIER., de locis Hebr.) In Hebraeo, sicut posuimus, etc., usque ad cum etiam reprehendatur, qui invitus acceperit.

VERS. 17-20.---»Confirmatusque est ager,« etc. [Col. 0140B] (GREG., lib. VI Moral., c. 25.) Innuit sepulcrum duplex, etc., usque ad vel propter operationis instantiam contemplanda postponit.

»Spelunca.« Et circa eam ager arborosus ad sepeliendam Saram quadringentis siclis argenti per patriarcham a dominis terrae emitur: quia ad vacandum sapientiae et studendum actioni, sub foliis mysticorum verborum, tanquam sub fructuosis arboribus, non aliter praedicatoribus quietus locus acquiritur, nisi per evangelicam doctrinam, argenti nitore fulgentem, terrenis potestatibus ab ipsis aeterna beatitudo suadeatur. Quae bene centenario quater ducto figuratur, quia a laeva in dextram transfertur.



CAPUT XXIV.
[Col. 0140C]

VERS. 1, 2.---»Erat autem Abraham senex . . . . . Dixitque ad servum seniorem: Pone manum,« etc. (GREG.) Manum sub femore jubet ponere, et per Deum coeli jurare, quia illius caro per illud membrum descensura erat, qui filius Abrahae esset ex humanitate, et divinus ex divinitate; quasi dicat: Tange Filium meum, et jura per Deum meum. Verumtamen non super femur, sed sub femore manum ponere jubet, quia inde descensurus erat, qui homo, sed super homines esset; unde dignum non fuit ut manum super femur poneret, quia nulla caro super illam est.

VERS. 3-8.---»Ut non accipias.« (GREG.) Allegorice. Isaac de filiabus Chananaeorum uxor prohibetur, [Col. 0140D] quia Christo nullae reproborum animae conjunguntur. De cognatione uxor duci praecipitur, quia sola electorum Ecclesia Christo copulanda erat, quam ipse Unigenitus ex praedestinatione et praescientia jam extraneam non habebat. Puer qui ad uxorem deducendam mittitur, prophetarum et apostolorum, omniumque doctorum ordo est; qui dum verbum praedicationis faciunt, cujusque animae quasi conjungendae unigenito Filio provisores fiunt.

VERS. 9.---»Posuit ergo,« etc. (HIER. in Quaest. Hebr.) Tradunt Hebraei quia in sanctificatione ejus, etc., usque ad et pondus tribulationis fortiter ferant, quod cameli significant.

VERS. 10.---»Ex omnibus bonis ejus,« etc. (GREG.) [Col. 0141A] Quia his quae de Domino loquuntur, in semetipsis virtutum divitias ostendunt, ut tanto citius ad sequendum Deum invitent, quanto suis auditoribus in seipsis monstrant quae narrant.

VERS. 11-13.---»Juxta puteum.« (GREG.) Juxta fontem stetit, et ex praefixa sententia, quae esset eligenda proposuit, quia sancti praedicatores verba fluentia considerant. Unde colligunt quem vel quibus auditoribus fiduciam certitudinis assumant.

VERS. 14-16.---»Igitur puella,« etc. (AUG., Q. in Gen.) Quaerendum est quid differant illicitae augurationes a petitione hac, etc., usque ad quo tentare Deum prohibetur.

»Inclina hydriam tuam.« Humilia saecularem facundiam ad hauriendum propheticum sermonem, ut [Col. 0141B] voluntatem tuam persuasioni meae inclinem.

VERS. 17-21.---»Occurritque ei servus, et ait: Pauxillum,« etc. (GREG.) Allegorice. Omnis praedicator animam auditoris sitit, ideo servus petit, Rebecca potum tribuit: quia electorum Ecclesia desiderio praedicatorum ex virtute suae fidei satisfacit. Quae enim Deum, quem audit, confitetur, praedicatori aquam refectionis et refrigerii offert. Et notandum quod hydriam ab humero inclinans posuit, quia illa confessio placida est quae a bono opere procedit. Vel aquam praebuit, quia in eo quod credidit, vacua non remansit. Mox enim praedicavit quod audivit, et dicendo multos ex se praedicatores protulit. Aqua enim in hydria, scientia praedicationis in mensura. Studet enim non plus sapere quam oportet sapere. [Col. 0141C] Hydria in ulna, mensura praedicationis in opere. Nec solum omnibus comitibus ejus, sed et camelis potum praebet, quia verbum vitae non solum prudentibus, sed etiam stultis praedicatur. Rom. I: »Sapientibus et insipientibus debitor sum.« Vel aqua etiam jumentis datur, cum cura carnis quomodo sit habenda disponitur, ut ex voluptate non impendatur, et ex necessitate non negetur; unde Rom. XIII: »Carnis curam ne feceritis in desideriis;« et Ephes. V: »Nemo enim unquam carnem suam odio habuit.«

VERS. 22-24.---»Protulit vir,« etc. (HIER.) Beka ([Figure: [Hebrew Text] 2Kb] ), quod hic pro didrachmate ponitur, semiuncia est: Schekel vero ([Figure: [Hebrew Text] 2Kb] ), qui Latine, sed corrupte, siclus dicitur, uncia. (GREG.) Quia praedicato: [Col. 0141D] auditum Ecclesiae per obedientiam, et manus per operationem exornat. Inaures duorum siclorum sunt, armillae decem, quia prima virtus obedientiae in charitate est, quae dilectio Dei et proximi est; et bonum opus decalogi completione perficitur, ut cum bona agi coeperint, mala nulla agantur.

VERS. 25-28.---»Palearum quoque.« Quia Ecclesia recipiens spiritualia, reddit praedicatoribus terrena stipendia; unde I Cor. IX: »Si vobis spiritualia seminavimus, magnum est si nos carnalia vestra metamus.

»Locus spatiosus.« A priore populo naturae legem se Ecclesia novisse monstravit, et praedicationem amplo charitatis gremio suscepit: doctori enim spatiosa [Col. 0142A] mansio est, in corde auditoris latitudo charitatis; unde secundae Corinth. sexto: »Non angustiamini in nobis, sed in visceribus vestris;« quasi suscipiendae doctrinae locum mentis dilatate, ad cogitanda carnalia coarctate.

VERS. 29-32.---»Habebat,« etc. Quia carnales fidelibus conjuncti, dum spiritualia dona conspiciunt, admiratione suspensi, si non usque ad opera, tamen usque ad fidem suscipiendam praedicationem admittunt: dum enim bonos miraculis fulgere considerant, quae de aeternitate audiunt non recusant, quamvis Ecclesiam moribus non sequentes, in carnali operatione remaneant.

»Habebat autem.« Quia sunt carnales fidelibus conjuncti, quorum familiaritate aliquando ad audiendum [Col. 0142B] verbum prodeunt, et videntes dona Dei collata fidelibus mirantur, et verbum corde percipiunt, quod bonis moribus implere non satagunt.

VERS. 33-36.---»Non comedam.« Quia sunt qui doctores ex temporalibus stipendiis retinere parati sunt: sed illi nisi prius obtineant aeterna, recipere nolunt. Si enim in animabus fructum non inveniunt, sumere stipendia corporibus contemnunt; pedes non lavant, quia laboris desideria nulla consolatione relevant.

VERS. 37-41.---»Et adjuravit,« etc. (AUG. ubi supra.) Sententia est eadem, verba non omnia, vel ipsa, vel ita dicta sunt; quod propter eos dicendum, qui evangelistas calumniantur quod in aliquibus verbis non omnino conveniunt, cum res et sententia eadem; [Col. 0142C] hunc enim librum unus scripsit, qui ea quae supra dixit, cum mandaret Abraham, vel reliqua ponere potuit, si ad rem pertinere judicaret: cum veritas narrationis non exigit, nisi ut rerum sententiarumque veritas sit, quibus voluntas (propter quam intimandam verba fiunt) satis appareat.

VERS. 42-52.---»Veni ergo hodie,« etc. (HIERON.) In Hebraeo scriptum est, etc., usque ad ostendant igitur Judaei alicubi positum alma, ubi adolescentulam et non virginem sonet.

VERS. 53-58.---»Prolatisque,« etc. (GREG. ubi supra.) Postquam conjugii causam puer obtinuit, etc., usque ad »Dedit ea Rebeccae.« Rebecca non ornatur auro Bathuelis, quia non sunt digna ornamenta barbari et imperiti. De domo Abrahae accipit ornamenta, [Col. 0142D] quia patientia de domo sapientiae ornatur; a puero Abrahae suscipit inaures, id est, aurea in auribus verba; et brachilia, id est, aurea in manibus opera, et alia ornamenta; quibus figurantur diversa virtutum genera.

VERS. 59-60.---»Et nutricem illius.« Honestum erat ut ad nuptias absque parentibus virgo proficiscens, nutricis solatio foveretur.

VERS. 61.---»Igitur Rebecca,« etc. (GREG.) Quia Ecclesia habet secum minoris meriti animas, quae ipsam moribus sequuntur: sed ad contemplationis thorum non provehuntur. Pueros quoque quosdam habuit in comitatu, quia cum prophetis fuerunt qui bene viverent, etsi prophetiae spiritum non haberent: [Col. 0143A] et cum apostolis et doctoribus, qui vitam eorum tenerent, et tamen non praedicarent.

»Qui festinus,« etc. Festinus puer ad dominum redit, quia praedicatores cum auditorum vitam obtinent, Deo, de cujus munere hoc habent, non sibi praebent.

VERS. 62.---»Eo tempore Isaac,« etc. (GREG. ubi supra.) Vivens et videns Dominus est, etc., usque ad modo spineam coronam, modo crucem sustinuit.

»Habitabat,« etc. (PATERIUS in Gen. ex dictis GREG.) Isaac, Rebecca veniente, habitabat in terra australi, quia Christus, veniente ad se Ecclesia, in illorum mentibus mansit quos non corporis frigus, sed fervor charitatis tenuit: qualis erat Anna, Simeon, et aliqui de populo Judaeorum.

[Col. 0143B] VERS. 63.---»Et egressus fuerat,« etc. (HIER.) Per terram australem, Geraram significat, unde ad immolandum adductus fuerat. Egressus est, ut exerceretur in campo. In Hebraeo legitur: »Egressus est Isaac, ut loqueretur in agrum, inclinata jam vespera;« ubi significatur quod Dominus solus orabat in monte, et Isaac, qui typus Domini fuit, ad orationem quasi virum justum a domo egressum nona hora, vel ante solis occasum, spirituales victimas Deo obtulisse.

(GREG. ubi supra.) Ager mundus est, quo Christus egressus est, quia visibiliter apparere dignatus est.

Unde Habac. III: »Egressus es in salutem populi tui.« Isaac ad meditandum in agro exiit, quia Christus formam humilitatis praebens, exercitium longanimitatis, [Col. 0143C] passionis, et patientiae exempla monstravit, sicut solent juvenes exercitati armorum usu meditari. Armorum meditatio est passionis frequentatio. Qui enim verbera, sputa, lanceam crucemque pertulit, passionem usque ad mortem in se frequentari permisit. Passiones arma dicimus, quia per ipsas ab adversariis liberamur; unde Luc. XXI: »In patientia vestra possidebitis animas vestras.«

»Inclinata, etc. Quia passionum exercitia juxta finem mundi suscepit; unde psal. CXL: Elevatio manuum mearum sacrificium vespertinum.«

VERS. 64.---»Descendit de camelo,« etc. (GREG., lib. I, Moral., c. 14.) Rebecca ad Isaac in camelo deducitur, etc., usque ad super tortuosa camelorum dorsa divitias portant.

[Col. 0143D] VERS. 65, 66.---»Quis est ille homo,« etc. (GREG. apud Paterium.) Rebecca viso Isaac, quis sit, requisito puero, cognoscit: quia Ecclesia per prophetarum et apostolorum dicta, quid de Christo credere debeat, intelligit. Quae se mox pallio cooperuit, quia quanto Christi mysteria penetrat, tanto de anteacta vita confunditur. Unde infirmitatem suam pallio operire nititur; et quae prius in camelo libere gestatur, descendens verecundia tegitur, cui quasi verecundius dicitur: Quem enim fructum habuisti tunc in illis in quibus nunc erubescis?

»At illa,« etc. (HIERON.) Alia editio, »teristrum,« quod etiam nunc genus est Arabici vestimenti quo mulieres provinciae illius velantur.

[Col. 0144A] VERS. 67.---»Qui introduxit eam,« etc. (GREG. ut supra.) Hanc Isaac in tabernaculo matris suae introduxit, et uxorem accepit, quia in loco Synagogae, de qua natus est Christus, Ecclesiam diligit: ut quae cognatione, id est praedestinatione, proxima fuerat, amore conjuncta uxor fiat.

»Et intantum dilexit eam,« etc. (GREG. ut supra.) Quia ex lucro Ecclesiae Christus tristitiam ex perditione Synagogae detersit, quia dum Ecclesia ex gentilitate veniens usque ad thorum contemplationis perducitur, Judaea pro nihilo habetur. Isaac quoque risus, Rebecca vero patientia dicitur: risus vero ex laetitia, patientia ex tribulatione. Et quamvis Ecclesia jam sit coelestis gaudii contemplatione suspensa, habet tamen in se quod de carnis pondere [Col. 0144B] doleat. Isaac vero et Rebecca junguntur, id est, risus et patientia, secundum illud Rom. XII: »Spe gaudentes, in tribulatione patientes,« ut prospera laetificent de contemplatione, adversa de tribulatione perturbent.



CAPUT XXV.

VERS. 1, 2.---»Abraham vero aliam duxit uxorem,« etc. (ISID.) Allegorice. Mortua Sara duxit Abraham Ceturam. Non propter incontinentiam, quia jam grandaevus: nec propter filiorum procurationem, quia illi semen quasi stellae coeli ex Isaac promissum erat. Sed sicut Agar et Ismael figuraverunt carnales Veteris Testamenti, sic Cetura et filii ejus haereticos, qui se ad Testamentum Novum [Col. 0144C] existimant pertinere. Sed utraque concubina, sola Sara uxor; unde Cant. VI: »Una est columba mea,« etc.

Allegorice. Post assumptionem Ecclesiae adhaeserunt Christo multae animae haeretica pravitate deceptae, quae non catholicos, sed schismaticos genuerunt, qui unitatem Ecclesiae diviserunt: quos significant filii Ceturae, qui inferius numerantur.

(HIER., in Q. Hebr.) Cetura, Hebraice, copulata, etc., usque ad quanto enim quis est carne fessus, tanto spiritu robustus et sapientiae complexibus aptus.

VERS. 3, 4.---»Filii Dadan fuerunt Assurim, et Lathusim, et Laomim. At vero ex Madian ortus est Epha et Opher et Henoc et Abida.« (HIER.) Assurim in negotiatores transferri putant, etc., usque ad [Col. 0144D] et a plerisque filiis Abrahae ex Cetura occupatas Indiae regiones.

VERS. 5-7.---»Deditque Abraham,« etc. (ISID.) Quia dantur munera filiis concubinarum, id est carnalium; sed non perveniunt ad regnum promissum haeretici, vel Judaei, quia carnalia lucra sequuntur; solus Isaac est haeres, quia non filii carnis existimantur in semine, sed promissionis.

VERS. 8-11.---»Et deficiens mortuus est in senectute bona, provectaeque aetatis, et plenus dierum, congregatusque est ad populum suum. Et sepelierunt eum,« etc. (HIERON.) male in LXX additum est: »Deficiens mortuus est Abraham,« quia non convenit Abrahae deficere vel minui. Illud quoque [Col. 0145A] quod posuimus »in senectute bona senex« et plenius in Graecis codicibus ponitur, »plenus dierum;« quod cum sensum videatur exponere, eo quod luce et diei operibus plenus occubuerit, magis tamen ad anagogen facit, si simpliciter ponatur »plenus.«

(Glossa Graeca.) Ecce Moses vitam venturi saeculi novit, nemo enim his qui non sunt, apponi potest.

VERS. 12.---»Hae sunt generationes,« etc. Hi populi ante filios Isaac computantur, qui cum sint de semine Abrahae, non tamen computantur in semine, quia prius est quod animae est, deinde quod spirituale. Unde post computationem carnalium, ponitur genealogia Isaac, de quo facta est promissio, et electorum propaganda successio.

[Col. 0145B] VERS. 13-15.---»Et haec nomina filiorum ejus in vocabulis et generationibus suis. Primogenitus Ismaelis Nabajoth, deinde Cedar, et Abel,« etc. (HIERON.) Duodecim filii nascuntur Ismaeli, primogenitus Nabajoth, a quo omnis regio ab Euphrate usque ad mare Rubrum Nabathea dicitur, quae pars Arabiae est. Nam familiae ipsorum oppida, pagi et tribus, horum appellatione celebrantur. Ab uno ex his, Cedar in deserto, et Duma alia regio, et Thema ad austrum, et Chedma, alias Chethma, ad orientalem plagam dicitur. Quod in extremo capituli juxta LXX legimus, »contra faciem omnium fratrum suorum habitabat,« verius est quod posuimus, »coram omnibus fratribus suis occubuit,« id est, in manibus filiorum suorum mortuus est, superstitibus [Col. 0145C] adhuc liberis. Fratres enim filii appellantur; unde Jacob: »Ponatur coram fratribus meis, et fratribus tuis, et dijudicent inter nos.« Non enim credendum est quod Jacob, exceptis liberis suis, aliquos fratres secum habuerit.

VERS. 16, 17.---»Duodecim principes tribuum suarum. Et facti sunt anni vitae Ismael,« etc. Duodenarius, sicut sacratus est in apostolis et in apostolicis viris, sic exsecrabilis est in reprobis contra fidem Trinitatis et Evangelium per quatuor mundi partes dilatatis.

VERS. 18, 19.---»Habitavit autem ab Hevila usque Sur, quae respicit Aegyptum,« etc. Regio quam circumivit Phison ab Hevila, nepote Noe, sic vocata est, et est solitudo contra faciem Aegypti. Sur quoque [Col. 0145D] est solitudo inter Cades et Barad, extendens desertum usque ad mare Rubrum et Aegypti confinia.

VERS. 20.---»De Mesopotamia sororem Laban.« Regio sterilis, quae sic Graece vocatur quia media inter duo flumina Tigrim et Euphratem. Nam medius, fluvius dicitur; hinc hippopotamus id est, fluvialis equus.

VERS. 21, 22.---»Deprecatusque . . . sed collidebantur in utero parvuli,« etc. (HIER.) Promotione vel collisione LXX posuerunt, »ludebant« vel »recalcitrabant:« Aquila, »confligebant filii in utero ejus.« Symmachus, »in similitudine navis in superficie ferebantur.« (GREG., Dial. I, 8.) Quae sancti [Col. 0146A] orando efficiunt, etc., usque ad is enim, in quo Deus multiplicare semen Abrahae praedestinaverat, oratione obtinuit ut filios haberet.

»Qui exaudivit eam.« (CHRYSOST.) Ne putes e vestigio et protinus assecutum esse quod optabat: nam viginti annis mansit orans et deprecans Deum. Nam sicut docuit nos quot annos habuit quando duxit Rebeccam (nempe quadraginta), ita assignavit nobis quot annorum fuerit Isaac, quando nati sunt ei filii. »Sexagenarius, inquit, erat quando nati sunt parvuli.«

»Perrexitque,« etc., (AUG., Quaest. in Gen., tom. III.) Quaeritur quo ierit, cum nondum essent prophetae vel sacerdotes tabernaculi aut templi Domini? Forsitan ad locum ubi aram constituit Abraham. [Col. 0146B] Sed quomodo ibi responsa darentur, tacet Scriptura; an per aliquem sacerdotem? quem mirum est, si erat, non fuisse nominatum, et nullam sacerdotum factam mentionem esse. Forsitan ibi, cum orando allegassent desideria sua, dormiebant, ut per somnum monerentur: vel adhuc vivebat Melchisedech, cujus tanta fuit excellentia, ut dubitaretur utrum homo an angelus fuerit. Vel forte etiam illo tempore erant homines Dei, in quibus Deus posset interrogari. Quidquid horum, vel forte aliud fuerit. Rebecca tamen secundum Scripturam Dominum interrogavit, et responsum ejus meruit.

VERS. 23.---»Qui respondens ait: Duae gentes,« etc. (AUG.) Historica proprietate responsum invenitur completum, cum propter Israel, id est, Jacob, [Col. 0146C] minor filius superavit Idumaeos, id est gentem quam propagavit Esau, eosque per David tributarios fecit; quod diu fuerunt usque ad regem Joram (IV Reg. VIII). Tunc enim Idumaei rebellaverunt, et jugum de cervice excusserunt, sicut prophetizavit Isaac, quando minorem pro majore benedixit, et hoc idem dixit majori, cum ipsum postea benedixit.

VERS. 24-26.---»Jam tempus,« etc. (HIER.) Ubi nos »pilosum« posuimus, in Hebraeo habetur seyr ([Figure: [Hebrew Text] 2Kb] ); unde Esau, sicut alibi legimus, seyr, id est pilosus dictus est.

»Protinus alter,« etc. (ISID.) Hoc figuraliter factum etiam Judaeis non credentibus notum est: qualiter populus Ecclesiae populum Synagogae superavit, et plebs Judaeorum, tempore major, servivit [Col. 0146D] minori populo Christianorum.

(BED. in hoc cap., tom. II.) In singulis quoque hoc dici potest. »Duae gentes et duo populi« intra nos, sunt, scilicet vitiorum et virtutum; iste minor, ille major: plures enim sunt mali quam boni, et vitia plura virtutibus. Sed tamen populus populum superat, »et major serviet minori,« caro scilicet spiritui, et vitia virtutibus. Praecedit Esau, rufus, et totus ut pellis hispidus: deinde exit Jacob tenens plantam fratris; prior enim populus, prophetarum et Christi sanguine pollutus, peccati et nequitiae squalore circumdatus: cujus minor plantam tenuit, quia majorem populum minor superavit.

VERS. 27, 28.---»Factus est Esau,« etc. (GREG.) [Col. 0147A] Eorum vitam significat, qui exterioribus voluptatibus fusi carnem sequuntur. Agricola quoque dicitur, quia amatores saeculi tanto colunt exteriora quanto interiora sua inculta relinquunt.

»Simplex.« (GREG.) Quia curis exterioribus spargi refugiunt simplices, cogitatione et conscientiae habitatione consistunt. Habitat enim in tabernaculis, qui se intra mentis secreta constringit, ne dum ad multa foris inhiat, a seipso cogitatione alienatus recedat.

VERS. 29, 30.---»Coxit autem Jacob,« etc. (HIERON.) Rubeum vel fulvum: Hebraice Edom dicitur: ab eo autem quod rubeo cibo Esau primogenita vendidit, fulvi, id est Edom nomen accepit.

VERS. 31, 32.---»Cui dixit Jacob,« etc. (ISID.) [Col. 0147B] Quod Esau primogenita propter escam fratri minori vendidit, et postea paterna benedictione sibi promissa privatus est, Judaicum populum significat: qui in Exodo primogenitus Dei filius appellatur, et propter saeculi lucra non solum primatus sui honorem amisit, sed et coelestis regni praemium praeparatum adipisci non meruit. Unde per exprobrationem dicitur Matth. XII: »Auferetur a vobis regnum Dei et dabitur gentibus,« etc. Primogenitura autem vestis erat sacerdotalis, qua induti majores natu cum benedictione patris victimas Deo, velut pontifices, offerebant: hoc dono, terreni amoris desiderio, caruerunt Judaei, cum gloria futuri regni.

VERS. 33, 34.---»Juravit Esau,« etc. (GREG., lib. XXX, Moral., c. 13.) Sciendum autem quod nos quinque [Col. 0147C] modis gulae vitium tentat, etc., usque ad et non quae edendi libido suggerit.



CAPUT XXVI.

VERS. 1-7.---»Orta autem fame super terram,« etc. (AUG., Quaest. in Gen., tom. III.) Quaeritur quando hoc factum fuerit, quod Isaac abiit in Gerara, etc., usque ad ut intelligamus temporalia nec dari posse, nec prosperari debere, nisi ab uno Deo.

VERS. 8-11.---»Cumque pertransissent,« etc. (ISID.) A tempore Christi usque ad Constantini tempora non in conventu populorum, sed tanquam per latebras praedicabatur fides, in secreto congregabantur Christiani: tandem videntes Christiani principes saeculi per miracula Christi majestatem contemperatam [Col. 0147D] humanae infirmitati, ut possint sociari, et esse »duo in carne una,« jam in manifesto Christi et Ecclesiae sacramentum praedicari permiserunt, et diu fuisse absconditum doluerunt.

»Vidit eum jocantem,« etc. (AUG.) Quid sibi velit, in sacramento Christi et Ecclesiae, etc., usque ad »ut habitaret in nobis.«

VERS. 12, 13.---»Seminavit autem Isaac in terra illa,« etc. (HIERON.) Licet in aliena terra seminaverit Isaac, non puto quod tanta ei hordei fertilitas fuerit. Unde melius arbitror quod habetur in Hebraeo, et quod Aquila transtulit: »Invenit in illo anno centuplum aestimatum.« Tacens autem Scriptura genus frugum quod centuplicaverit, videtur [Col. 0148A] cunctarum in illo ostendisse virtutum multiplicationem.

VERS. 14-16.---»Ob haec invidentes,« etc. (ISID.) Isaac, Christus, qui primum vult fodere puteos, etc., usque ad »ibimus.«

»Puteos et obstruxerunt,« etc. (GREG.) Moraliter. Saepe cum verbis divinis intendimus, daemonum insidias gravius toleramus; quae menti nostrae terrenarum cogitationum pulverem aspergunt, ut intentionis oculos a luce intimae visionis obscurent. Nos enim puteos fodimus, cum Scripturae alta penetramus, quos occulte Allophyli replent: quia terrenas cogitationes ingerunt et divinae scientiae aquam tollunt, unde psal. CXVIII: »Declinate a me, maligni, et scrutabor mandata Domini.«

[Col. 0148B] VERS. 17.---»Et ille discedens,« etc. (HIERON.) Et abiit inde Isaac, et venit in Geraram vallem, et habitavit ibi. Pro valle, torrentem habent in Hebraeo. Nunquam enim Isaac, postquam magnus factus est, habitare potuit in valle, sed in torrente. De quo scriptum est psal. CIX: »De torrente in via bibet.« De quo Elias in tempore famis bibit; sed quia non erat perfectus ut Christus, torrens ei aruit. Christus vero etiam in torrente traditus est, dedicans regenerationem nostram et baptismi sacramentum.

VERS. 18, 19.---»Fodit alio puteos,« etc. (ISID. ex Greg.) Isaac apud alienigenam gentem puteos fodit: in quo monemur ut in hac peregrinatione cogitationum profunda penetremus, et quosque verae intelligentiae aqua redeat, inquisitionis manus ad [Col. 0148C] exhaurienda cordis terrena non torpescat. Allophyli insidiantes puteos replent, quia immundi spiritus, cum nos studiose fodere conspiciunt, molestias tentationum cogitationibus ingerunt.

VERS. 20, 21.---»Adversus pastores,« etc. (HIERON.) Aquila et Symmachus, »adversum et contrarium,« transtulerunt, sed in Hebraeo habetur »Satana;« unde patet Satanam contrarium interpretari.

VERS. 22-25.---»Latitudo.« In Hebraeo Rehobot ([Figure: [Hebrew Text] 2Kb] ), latitudines. Unde probatur illud quod supra cap. X dictum est: »Ipse aedificavit Niniven« et rabooth, id est, plateas ejus.

»Nunc dilatavit,« etc. Dilatatus est Isaac, et replevit omnem terram scientia Trinitatis: et in toto [Col. 0148D] orbe latitudinem Ecclesiae collocavit, prius tamen in Judaea notus, et in Israel nominatus: postea »in omnem terram exivit sonus eorum (Psal. XVIII),« id est apostolorum, qui per universum orbem foderunt puteos, et aqua omnibus ostenderunt baptizantes omnes gentes in nomine Patris, et Filii et Spiritus sancti (Matth. XVIII).« Puteos Abraham, quos aperuit, sic vocavit sicut pater ejus: Moses enim et prophetae apud nos suis nominibus appellantur, nec horum mutantur vocabula puteorum.

VERS. 26-31.---»Ad quem locum,« etc. (HIERON.) Abimelech non semper pacem habet cum Isaac, etc., usque ad et alia plura sunt in quibus nobiscum philosophi dissident, vel concordant.

[Col. 0149A] Pro »Ochozath,« pronubo, in Hebraeo habetur »collegium amicorum ejus,« ut tam hominem significet quam amicorum turbam, quae cum rege venerat: in quibus fuit Phicol, princeps exercitus illius.

»Abimelech, et Ochozath,« etc. (ISID. in Gen., tom. V.) Duo cum Abimelech venerunt: Ochozath, gener ejus, etc., usque ad sapientibus et insipientibus debitor est.

VERS. 32-35.---»Ecce autem venerunt.« (HIER.) Nescio quomodo in LXX »et venerunt pueri Isaac nuntiantes ei de puteo quem foderunt, et dixerunt ei: Non invenimus aquam. Et vocavit nomen ejus Juramentum.« Quae enim etymologia est propterea vocari Juramentum, etc., usque ad non congruit [Col. 0149B] ut Isaac aquam non inveniret.



CAPUT XXVII.

VERS. 1, 2.---»Senuit autem Isaac,« etc. (HIPP. mart., ex Hieron., epist. ad Damasum, tom. I.) Mystice. Isaac portat imaginem Dei Patris, Rebecca Spiritus sancti, Esau populi prioris et zabuli, Jacob Ecclesiae et Christi. Senectus Isaac, consummationem mundi; oculi caligantes periisse fidem de mundo, et religionis lumen neglectum esse, significant. Quia filius major vocatur, acceptio est legis Judaeorum. Quia escas ejus et capturam dilexit pater: homines sunt ab errore salvati, quos per doctrinam justus quisque venatur. Sermo Dei, repromissionis benedictio, et spes regni futuri, in quo cum Christo [Col. 0149C] sunt regnaturi, et verum sabbatum celebraturi. Rebecca plena Spiritu sancto, sciens quod audisset antequam pareret, quia »major serviet minori:« haec formam gerit Spiritus sancti, quae quod futurum esse noverat in Christo, ante meditabatur in Jacob, loquitur ad filium minorem. »Vade ad gregem et affer mihi duos haedos optimos;« praefigurans carneum Salvatoris adventum, in quo eos liberaret qui peccatis tenebantur obnoxii. Haedi enim ubique peccatores significant. Duo afferri jubentur, ut duorum populorum assumptio significetur. Teneri scilicet et humani, docibiles scilicet et innocentis animae. Stola Esau est fides, id est Scripturae Hebraeorum quae illis primo datae sunt quibus populus gentilium postea indutus; pelles circumdatae [Col. 0149D] brachiis ejus, peccata utriusque populi, quae Christus in extensione manuum cruci secum affixit: ipse enim in corpore suo, non sua, sed aliena peccata portabat.

VERS. 2.---»Vocavitque Esau.« (ISID. in Gen., tom. V.) Esau venator, et agricola Jacob vero simplex habitabat in tabernaculis. Esau populum Hebraicum, Jacob gentilem populum significat. Isaac vero Deum, qui utrumque populum, illum per legem, istum per fidem, sibi filios fecit. Esau agricola erat, quia Judaeus pro terrenis Deo serviebat, cui non est dictum, ut esset pauper spiritu, mitis, pacificus, misericors, persecutionem patiens, ut copiosam mercedem haberet in coelis; sed: »Si [Col. 0150A] custodieritis mandata mea, dabo vobis pluvias temporibus suis,« etc., quae pertinent ad carnis delicias. Fuit etiam venator, quia per effusionem sanguinis arietum et vitulorum, et hircorum, Deum placabat. »Jacob simplex habitabat in tabernaculis,« quia electi de gentibus fide et voluntate Deo placere studuerunt. Per tabernacula, diversas per orbem Ecclesias vel diversos ordines intelligimus

VERS. 3-5.---»Sume arma,« etc. Isaac diligebat Esau, quia de venatione ejus vescebatur. Rebecca diligebat Jacob, Isaac Deum; Rebecca autem praescientiam Dei figurat, quia diligebat Deus populum Judaeorum, eo quod assidue eorum oblationibus placabatur. Sed praesciens populum gentium multo meliorem futurum, per praescientiae suae gratiam [Col. 0150B] amplius diligebat. Esau in venatione morante, ut de agrestibus animalibus cibos patri exhiberet et benediceretur, mater Jacob ad benedictionem percipiendam patri applicuit: quia adhuc Judaei in legalibus morantur, et ad fidem Christi tarde occurrunt, mater gratia gentiles fidem avide suscipientes ad percipiendam benedictionem Judaeis debitam obtulit. Qualiter autem benedictionis donum promeruerint, testantur opera Jacob, quae pro benedictione suscipienda gessit.

VERS. 6-13. »Dixit filio suo Jacob: Audivi patrem tuum loquentem,« etc. Allegorice. Per duos haedos confessionem peccatorum gentilis populi et poenitentiam possumus accipere. Haedi optimi, quia confessio peccatorum et poenitentia valde est Deo acceptabilis. [Col. 0150C] Unde Luc. XV: »Gaudium erit in coelo super uno peccatore poenitentiam agente,« etc. Historice. Per unum peccatorem populum gentium, per nonaginta novem justos, Judaeos intelligit qui sibi videbantur justi in observantia legis. Unde Luc. XVI: »Ut quid justificatis vos coram hominibus,« etc.; qui imperfecto numero ponuntur, quia nullum ad perfectum adduxit lex.

VERS. 14.---»Paravit illa cibos,« etc. (ISID.) Mystice. Per delectabiles escas quae de haedis praeparantur Isaac, intelligimus poenitentiae opera, etc., usque ad peccata praeterita ante oculos mentis saepe producit.

VERS. 15-19.---»Et vestibus Esau,« etc. (HIER.) In hoc loco tradunt Hebraei primogenitos functos [Col. 0150D] officio sacerdotum, et habuisse vestimentum sacerdotale, quo induti victimas offerebant, antequam Aaron in sacerdotium eligeretur.

VERS. 20-24.---»Quomodo, inquit, tam cito invenire potuisti, fili mi?« (HIPPOLYT.) Quaerit Isaac a Jacob cur tam cito venerit, admiratus scilicet velocem credentium fidem. Cibi delectabiles offeruntur, quia hostia Deo placens, salus peccatorum. Quia post esum sequitur benedictio, et ejus odore perfruitur, virtutem resurrectionis et regni aperte pronuntiat. »Ecce odor filii mei sicut odor agri pleni.« Haec est benedictio. Odore nominis Christi, sicut ager, mundus impletur. Benedictio est de rore coeli, id est pluvia divini verbi; et de pinguedine terrae, [Col. 0151A] id est congregatione populorum; multitudine frumenti et vini, haec est multitudo, quam colligit de sacramento corporis et sanguinis sui. Illi serviunt populi, id est gentiles conversi. Ipsum adorant tribus populi, per circumcisionem conversi credentes. Ipse est Dominus fratrum suorum, id est Judaeorum. Ipsum adorant filii matris ejus, quia secundum carnem natus est ex ea: ipsum qui maledixerit, maledicetur; et qui benedixerit, benedicetur. Christus ex ore populi Patrem ignorantis benedicitur, id est, veraciter dicitur, sed a Judaeis alius benedici putatur, qui ab errantibus exspectatur.

VERS. 25, 26.---»Quos cum oblatos comedisset,« etc. Mystice. Postquam Isaac cibum sumpsit, Jacob obtulit ei vinum: sic per cibum activae vitae [Col. 0151B] opera designantur; per vinum, quod mentes alienat, contemplativa accipitur, quae ab amore saeculi mentes electorum alienas facit. Post cibum et potum. Jacob benedicitur, quia illi benedictionem coelestem a Deo percipiunt qui eum usque in finem bonis operibus placare student.

VERS. 27.---»Benedicens, ait,« etc. (GREG., hom. 6 in Ezech.) Alter ad venandum mittitur, etc., usque ad quae major foras exiens reliquit intus.

(GREG., ibid.) Isaac, caligantibus oculis, Jacob filium nesciens benedixit; quae ventura erant praevidit, et qui praesens assisteret, nescivit. Constat enim quia Judaei, qui plene legem didicerunt, adventum Christi cognoverunt. Unde Matth. II, Herodes a [Col. 0151C] principibus sacerdotum inquirit ubi Christus nasceretur; cui protinus responderunt, »In Bethlehem.« Prius ergo noverant quem passionis tempore cum despicerent, ignorabant; quorum notitia prior, et ignorantia posterior, Isaac caligante signatur; qui dum Jacob benediceret, quid in futuro ei eveniret praevidebat, sed quod praesens assisteret nesciebat. Sic Judaeorum populus prophetiae mysteria accepit, sed caecos oculos in contemplatione tenuit, quia praesentem non vidit, de quo multa in futuro praevidit. Ante se enim positum cernere non valuit, cujus adventus potentiam longe ante nuntiavit.

(GREG., hom. 10 in Ezech., tom. II.) Isaac filium nescit, quem benedixit, etc., usque ad et quia per quosdam in contemplationem surgit, per quosdam in [Col. 0151D] activae vitae opera pinguescit. Sequitur:

VERS. 28, 29.---»Det tibi Deus de rore coeli,« etc. Ros desuper et subtiliter cadit, et toties de rore coeli accipimus, quoties per infusionem contemplationis intimae de supernis aliquid tenuiter videmus. Cum vero bona opera per corpus agimus, de terrae pinguedine ditamur.

»Abundantiam frumenti,« etc. (ISID.) Haec est multitudo quam colligit de sacramento corporis et sanguinis sui.

VERS. 30-32.---»Venit Esau,« etc. Sero Esau ad patrem revertitur, quia prior populus in fine convertetur. Unde psal. LVIII: »Convertentur ad vesperam, et famem patientur ut canes, et circumibunt [Col. 0152A] civitatem.« Et alibi: »Aperuerunt ora sua, sicut comedens in abscondito.«

VERS. 33-35. »Expavit Isaac.« Benedictionem repromissam repetente majore filio, expavit Isaac, et alium pro alio se benedixisse cognovit; nec indignatur cognito sacramento, sed confirmabat benedictionem dicens: »Et benedixi eum, et benedictus est.« Haec est prima benedictio Isaac minori populo Christianorum data. Sed nec major filius omnino despectus, quia, cum intraverit plenitudo gentium, tunc omnis Israel salvus erit. Cujus secundae benedictionis prophetia est. »In pinguedine terrae, et in rore coeli desuper erit benedictio tua. »In pinguedidine terrae,« id est, in fecunditate rerum, et potentia regni, quae in illo populo fuit; »et in rore coeli,« [Col. 0152B] eloquiis Dei. Ipsis enim eloquia Dei credita sunt, et legis testamenta. »Vives in gladio:« quia sanguini populus ille deditus, necem in Christo et prophetis exercuit, »Et servies fratri tuo minori,« id est, populo Christiano. »Tempusque veniet, cum excutias et solvas jugum ejus de cervicibus tuis;« cum scilicet per cognitionem fidei et gratiam Christi conversus, deposueris onus legis; quando jam tunc non servies minori, sed per fidem frater vocaberis.

»Expavit Isaac,« etc. Ut quaedam mentis alienatio sequeretur, quae exstasis dicitur, quae in magnarum rerum revelationibus fieri solet. Unde intelligendum est spiritualiter admonitum esse Isaac, ut confirmaret benedictionem in Jacob, cui potius [Col. 0152C] irascendum fuit, quia patrem fefellit. In Adam quoque exstasis processit, antequam diceret: »Erunt duo in carne una (Gen. II),« quod est »magnum sacramentum in Christo et in Ecclesia.«

»Benedixique ei,« etc. (ALC.) Si justi viri voluntas bona est, quid est quod Isaac non Esau quem voluit, sed Jacob quem noluit, benedixit? Justi hominis, quantum ad conscientiam, voluntas bona est: Deus vero solus de futuris judicat. Isaac humano more filium majorem benedicendum putavit: sed Deus, qui occultorum est cognitor, minorem dignum benedictione ostendit, ut non hominis ostenderet esse benedictionem, sed Dei: ideo in Numeris ad Mosen et Aaron sacerdotes dicitur: »Ponite nomen meum super filios Israel. Ego Dominus [Col. 0152D] benedicam eos (Num. VI).« Sacerdotis est benedicere, Dei effectum tribuere. Ut autem intellexit Isaac per spiritum prophetiae benedictionem minori destinatam, ait, »Benedixi, et erit benedictus.«

VERS. 36-39.---»Juste vocatum est nomen ejus Jacob: Supplantavit enim me,« etc. (HIER.) Jacob supplantator interpretatur. Ab eo igitur quod fratrem ante deceperit, allusit ad nomen, qui ideo ante Jacob vocatus est, quod in ortu plantam fratris apprehendit.

VERS. 40.---»Et fratri tuo servies,« etc. Quia Idumaei tributarii fuerunt Israel, qui Jacob vocatur.

»Tempusque veniet, cum excutias et solvas jugum ejus.«, etc. Hoc impletum est quando rebellaverunt [Col. 0153A] Idumaei ne essent sub Juda. »Tempusque veniet,« etc. Quasi: Judaicus populus a servitute peccati in fine liberabitur, ut cum »plenitudo gentium intraverit, omnis Israel salvus fiet (Rom. XI).«

VERS. 41.---»Dixitque in corde suo.« Cum Scriptura dicat, Esau in corde suo de morte fratris tractasse, quomodo vel a quo sunt haec nuntiata Rebeccae? Sed datur intelligi quod ei divinitus omnia revelabantur. Propter insanabile odium Judaeorum, per spiritum consilii praeceptum est apostolis ut, relicta Judaea, transirent ad gentes.

»Venient dies luctus,« etc. Nolebat enim hoc facere vivente patre, ne incurreret odium ejus, et malediceretur ab eo.

(DIOD.) Quod autem scriptum est, »dixit Esau in [Col. 0153B] corde suo,« significat Esau mortem fratris non subita ira, sed perfecto mentis consensu exoptasse.

VERS. 42.---»Nuntiata sunt haec Rebeccae,« etc. Hic consequenter ponitur matris obviatio, cum dicitur, »Nuntiata sunt haec.« Ex quo patet quod Esau praedictam machinationem non sic celavit in corde suo, quin appareret exterius in signis et verbis.

»Quae mittens et vocans Jacob,« etc. Ut induceret eum ad dandum locum irae et recedendum ad tempus. Sequitur:

»Cur utroque orbabor filio?« etc. Ac si diceret: Si invadat te, poterit esse quod ambo eritis interfecti; vel si unus remaneat, oportebit quod sit fugitivus a me.

[Col. 0153C] »Dixit quoque Rebecca,« etc. Quia Jacob non poterat convenienter recedere sine scitu patris, ideo Rebecca convertit se ad inducendum Isaac ut mitteret Jacob filium suum ad Laban, ut ibi acciperet uxorem dicens.

»Taedet me,« etc. Id est propter uxores Esau: non autem dixit ipsi Isaac aliam causam, scilicet de machinatione Esau in mortem Jacob, ne in senectute sua nimis affligeretur.

»Si acceperit Jacob uxorem,« etc. Ac si diceret: Si diligis vitam meam, mitte eum ad domum fratris mei, ut ibi accipiat uxorem.



CAPUT XXVIII.

VERS. 1-9.---»Vocavit itaque Isaac,« etc. (AUG., [Col. 0153D] Q. in Gen.) Quod habent Latini codices: »Vade in Mesopotamiam in domum Bathuel,« etc., Graeci habent: »Fuge in Mesopotamiam,« etc., ut intelligatur etiam Isaac intellexisse quod Esau de morte fratris cogitavit.

»Profectus vero.« (ISID.) Jacob fugiens dolos fratris, relicta domo patria, et parentibus, vadit in regionem longinquam, ut accipiat uxorem. Similiter Christus, relictis parentibus secundum carnem, id est Judaeis, et patria, id est Hierosolyma, et omnibus Judaeae regionibus, abiit in gentes, ut acciperet sibi Ecclesiam, secundum illud Oseae II: »Vocabo non plebem meam,« etc.

VERS. 10.---»Igitur egressus Jacob,« etc. (GREG., [Col. 0154A] lib. V Moral., c. 11, tom. I.) In itinere dormire, etc., usque ad »quoniam suavis est Dominus.«

VERS. 11.---»Tulit de lapidibus,« etc. (ISID.) Dormitio Jacob in itinere, mors Christi in cruce. Lapis capiti suppositus, Christus est secundum humanitatem, quem Jacob unxit, ut Christus signaretur, enim Grece, unctus Latine. Caput autem Christus Deus. Lapis ergo capiti Jacob suppositus, signat humanitatem Christi conjunctam Deo assumenti. »Caput enim viri Christus, caput Christi Deus (I Cor. XI.)

VERS. 12.---»Viditque in somnis,« etc. (GREG., Regist. l. I, ep. 24.) Jacob praedicatores signat qui non solum caput Ecclesiae, id est Christum contemplando [Col. 0154B] appetunt, sed ad membra illius miserando descendunt: quod angeli ascendentes descendentesque demonstrant. Hinc Moses crebro tabernaculum intrat, et exit; et qui intus ad contemplationem rapitur, foris infirmantium negotiis urgetur; intus arcana considerat, foris onera carnalium portat. Qui de dubiis semper ad tabernaculum recurrit, coram testamenti arca Dominum consulit, exemplum rectoribus praebens, ut cum foris ambigunt quid disponant, ad mentem quasi ad tabernaculum redeant, et velut coram testamenti arca Dominum consulant, de quibus dubitant, apud se intus sacri eloquii paginas requirentes.

Moraliter. In itinere dormire est in via hujus saeculi ab impedimento actionum saecularium quiescere. [Col. 0154C] Jacob dormiens angelos vidit: quia illi divina conspiciunt, qui ab appetitu temporalium rerum oculos claudunt: quos bene clausos diabolus aperuit dicens: »In quacunque die comederitis, aperientur oculi vestri (Gen. III).«

»Vidit in somnis,« etc. (ISID.) Angeli per scalam ascendentes et descendentes, evangelistae sunt et praedicatores Christi, ascendentes ad intelligendam Divinitatem; omnem creaturam excedentes, ut inveniant in principio Verbum apud Deum, per quem omnia facta sunt. Descendentes ut inveniant eum, »factum ex muliere, factum sub lege,« etc. In illa etiam scala a terra usque ad coelum, a carne usque ad spiritum: quia in illa carnales proficiendo, quasi ascendendo spirituales fiunt. Ad quos lacte nutriendos [Col. 0154D] spirituales descendunt, quia non possunt eis loqui quasi spiritualibus, sed quasi carnalibus. Ipse est sursum in capite, ipse deorsum in corpore suo, id est Ecclesia; ipse scala, qui ait Joan. XIV: »Ego sum via,« etc. Ad ipsum ascenditur, ut in excelsis intelligatur: et descenditur, ut in membris parvulis nutriatur; per illum se erigunt, ut sublimem exspectent: et humiliant, ut eum sublimiter et temperanter annuntient.

VERS. 13-15.---»Ego sum Dominus Deus Abraham,« etc. Mystice designat mandatum divinitatis ad humanitatem Christi directum, cui terra, id est, Ecclesia, promittitur; et semini illius, id est Christiano populo. Unde psalm. II: »Postula a me, [Col. 0155A] et dabo tibi gentes haereditatem tuam, et possessionem tuam terminos terrae.«

VERS. 16, 17.---»Cumque evigilasset,« etc. Quisquis post torporem inertiae evigilaverit, et per exercitium boni operis vere exsurrexerit, in Ecclesia supereminentem gratiam Dei et introitum regni coelestis intelliget.

VERS. 18.---»Surgens ergo,« etc. (AUG., Q. in Gen., tom. III.) Quod »erexit« Jacob, »lapidem quem capiti supposuerat« in titulum, et superfudit oleum, nihil fecit idolol triae simile: quia non vel tunc vel postea frequentavit lapidem adorando aut ei sacrificando; sed signum fuit et prophetia pertinens ad unctionem, unde Christus dicitur.

VERS. 19-21.---»Appellavitque nomen urbis [Col. 0155B] Bethel.,« etc. (HIER., de locis Hebraicis.) Ab eo quod dictum est, »quam terribilis est locus iste,« etc., loco nomen imponit Bethel, id est domum Dei, qui ante Luza vocabatur, id est, nux vel amygdalum. Unde ridicule quidam verbum Hebraicum ulam, nomen urbis esse putant: cum ulam interpretetur prius. Ordo ergo iste est lectionis: Vocavit nomen illius loci Bethel, et prius Luza vocabulum civitatis. Antiquae vero scripturae verbo ulam vel olam [Figure: [Hebrew Text] 2Kb] plenae sunt, quod nihil significat nisi prius vel ante vestibulum, vel superliminare, vel postes, etc.

VERS. 22.---»Et lapis iste, vocabitur domus Dei,« etc. Prophetia est domus Dei ibi futurae, ibi et ipse rediens Deo sacrificavit.



CAPUT XXIX.
[Col. 0155C]

VERS. 1-10.---»Profectus ergo Jacob,« etc. »Vidit puteum in agro,« etc. Aqua putei scientia Veteris Testamenti: quam lapis claudebat, quia littera legis spiritualem sensum in eo celabat; sed veniente Christo lapis remotus est, cum per praedicationem Novi Testamenti umbra legis exclusa et veritas Evangelii patefacta est.

Allegorice. Per puteum baptismus, per agrum mundus exprimitur: per tres greges juxta puteum accubantes, signantur illi qui ad fidem Trinitatis capiendam pertinent, in humilitate expetentes baptismi gratiam.

»Lapidem.« Duritia infidelitatis, qua abjecta, percipitur baptismus vitae. Pastores autem sunt praelati [Col. 0155D] Ecclesiae, qui, amoto lapide, per Jacob adaquare greges cupiunt: quia Christo auferente infidelitatem ab eorum cordibus quos praedestinavit ad sacramentum baptismi, abluuntur unda purificationis.

VERS. 11-16.---»Osculatus est eam.« (AUG.) Consuetudinis fuit maxime in illa simplicitate antiquorum, ut propinqui propinquos oscularentur, et hodie fit in multis locis. Sed quaeri potest quomodo illa ab ignoto osculum acceperit, si postea indicavit Jacob propinquitatem? Ergo intelligendum est: aut illum, qui propinquitatem noverat, fidenter in osculum irruisse, aut postea Scripturam narrasse per recapitulationem, cum primum Jacob indicaverit quis esset.

VERS. 16-19.---»Nomen majoris Lia,« etc. Victorinus [Col. 0156A] martyr Rachel et Liam in similitudinem Ecclesiae et Synagogae interpretatus est. Liam majorem natu Synagogam significare existimat, quia prior populum Dei genuit: quae oculis lippa dicitur, quia lex per Mosen data cooperata est et signata. Rachel minor et pulchra, prius sterilis, post fecunda, Ecclesiam signat, quae tempore posterior, sed sancta corpore et spiritu. Oculi ejus decori, quia Evangelium videre meruerunt. Sed diu sterilis dum Synagoga populum generavit. Pro Rachel Jacob servivit, et supponitur ei Lia: quia Christus ut Ecclesiam sibi assumeret, prius sibi Synagogam conjunxit.

VERS. 20-35.---»Servivit ergo Jacob pro Rachel septem annis.« Servitus Jacob septem annorum pro duabus uxoribus, praesentis vitae tempus signat, [Col. 0156B] quod septem diebus volvitur; in quo Dominus formam servi accepit, obediens Patri usque ad mortem. Jacob servivit, quia »filius hominis non venit ministrari, sed ministrare (Matth. XX):« Ille oves pavit, et Christus dixit (Joan. X): »Ego sum pastor bonus.« Ille pro mercede varium pecus sibi abstulit: Christus diversarum gentium varietatem sibi congregavit. Ille tres virgas amputatis corticibus in alveis aquarum posuit, ut earum contemplatione multiplicarentur oves: et Dominus noster in aqua baptismatis trium personarum nomina Patris, et Filii, et Spiritus sancti, populo fideli proposuit, ut qui hoc pleno corde prospexerit, efficiatur ovis Dei.

»Et videbantur illi pauci dies,« etc. Quomodo hoc dictum sit quaerendum est, cum et breve tempus [Col. 0156C] longum videatur amantibus? Dictum est ergo propter laborem servitutis, quem facilem faciebat amor.

(AUG., lib. XXII contra Faustum.) Pro ingenti crimine objiciuntur Jacob quatuor uxores. Sed quoniam tunc mos erat, crimen non erat; nunc autem crimen est, quia mos non est, etc., usque ad nisi concupiscentiae carnalis flagrantia.

(ISID., in Gen., tom. V.) Duae sunt ergo uxores Jacob liberae, ambae enim filiae remissionis peccatorum, etc., usque ad et vidit in principio Verbum apud Deum, et vult parere, et non potest, quia »generationem ejus quis enarrabit?« (Act. VIII.)

(ISID.) Duae liberae uxores Jacob, quia duae vitae nobis in corpore Jesu Christi praedicantur, etc., usque ad Sed hoc non potest in terra morientium, quod [Col. 0156D] his verbis significatur.

VERS. 26.---»Non est in loco nostro consuetudinis,« etc. (ID., ibid.) Major appellatur quae tempore prior est, etc., usque ad ad unum ergo tendendum, sed propter hoc multa ferenda.

(ID., ibid.) Proinde vita quae studio contemplationis competit, etc., usque ad unde infra XXX: »Zelabat Rachel sororem suam.«

(ID., ibid.) Proinde quia purus intellectus de illa divina substantia, etc., usque ad non quia numen.



CAPUT XXX.

VERS. 14-31.---»Egressus autem Ruben,« etc. (AUG., lib. XXII contra Faustum.) Quare rem gestam [Col. 0157A] Scriptura non tacuit, etc., usque ad et quidquid de hac pie et sapienter dicitur, sine phantasmate carnalis cogitationis salubriter vel ex parte capiatur.

»Egressus autem Ruben, etc.« (AUG.) Historice. De hoc autem genere opinari quosdam scio quod acceptum in escam sterilibus feminis fecunditatem pariat, et ideo institisse Rachel ut hoc acciperet, quod ego non arbitror, nec sic tunc concepisset. Nunc vero cum post duos Liae alios ab illa nocte partus, Dominus eam prole donaverit, nihil est quod de mandragora tale aliquid suspicemur, quale in nulla femina experti sumus. Cum enim mala haec ipse vidissem, et propter hunc sacrae lectionis locum mihi obtigisse gratularer (rara enim res est), naturam eorum quantum potui perscrutatus sum, [Col. 0157B] non aliqua a communi sensu remotiore scientia, quae docet virtutes radicum et potestates herbarum, sed quantum renuntiat visus, olfactus et gustus, rem comperi pulchram, suave olentem, sapore autem insipido. Cur ergo eam mulier tantopere cupierit nescio, nisi forte propter pomi raritatem et odoris jucunditatem.

VERS. 32-43.---»Gyra omnes greges tuos,« etc. (HIER., in Quaest. Hebr.) Multum apud Septuaginta confusus est sensus, etc., usque ad vicinus est finis.

(ALC.) Cur Jacob fraudis in hoc loco non arguitur, hoc sine dubio ut propheta fecit, nec credendum est eum fecisse sine spirituali revelatione.



CAPUT XXXI.
[Col. 0157C]

VERS. 1-11.---»Postquam autem audivit,« etc. . . . . »Mutavit mercedem,« etc. (HIERON. in Quaest. Hebr.) Pro eo quod posuimus, »mutavit mercedem meam decem vicibus,« Septuaginta posuerunt »decem annis:« cum verbum Hebraicum monim [Figure: [Hebrew Text] 2Kb] numerum magis quam annos sonat; et ex sequentibus is sensus probatur, quod per singulos fetus super Laban conditionem mutaverit. Si videbat varium nasci pecus, dicebat: Volo ut in futuro nascantur mihi varia; tunc Jacob virgas in canalibus non ponebat, ut fetus unicolor nasceretur: quo facto Laban ea pecora suae parti fieri debere dicebat; sic usque ad decem vices mutata est conditio: et quodcunque proposuerat Laban ut sibi nasceretur, [Col. 0157D] in contrarium colorem vertebatur. Nunc autem in sex annis decem pariendi vices incredibiles viderentur; sed lege Virgilium, in quo dicitur: »Bis gravidae pecudes.« Natura autem Italicarum ovium et Mesopotamiae eadem esse dicitur.

VERS. 12.---»Vidi enim omnia,« etc. Ex hoc discimus quod Jacob nullo malo dolo fecit, sed divina dispositione, vel quia omnia in figura gerebantur. Unde angelica visione meruit confortari.

VERS. 13-31.---»Nunc ergo surge.« (GREG., Moral. XXX, 16.) Post longam servitutem praecepit Dominus Jacob ut reverteretur in patriam: tunc, ignorante socero, cum uxoribus et comitatu properabat. Laban autem consecutus est eum in monte [Col. 0158A] Galaad cum furore idola requirens, nec reperit. Laban autem in hoc loco diaboli typum gerit. Interpretatur enim dealbatio. Diabolus vero, cum tenebrosus sit, »transfigurat se in angelum lucis.« Huic servivit Jacob, id est, Judaicus populus ex parte reproborum, de quo natus est Christus secundum carnem.

VERS. 32-39.---. . . . »Ignorabat quod Rachel furata esset idola.« (HIERON.) Ubi nos »idola« legimus, in Hebraeo theraphim [Figure: [Hebrew Text] 2Kb] scriptum est; quod Aquila »figuras,« vel »imagines« interpretatur. Hoc autem ideo dico ut sciamus quid in Judicum libro theraphim sonet.

»Contra montem Galaad,« etc. Non quod eo tempore mons Galaad diceretur, sed per anticipationem [Col. 0158B] illo nomine vocatur, quo postea nuncupatus est.

»Qui, assumptis fratribus suis, persecutus,« etc. (GREG.) Historice. Potest per Laban mundus exprimi: qui cum furore Jacob sequitur, quia electos, qui sunt membra Christi, opprimere conatur. Filiam mundi vel diaboli Jacob abstulit, cum sibi Christus Ecclesiam ex gentibus conjunxit, cui per prophetam dicitur psal. XLIV: »Obliviscere populum tuum,« etc. In idolis avaritia signatur, quae est idolorum servitus. Laban veniens apud Jacob idolum non reperit, quia, ostensis mundi divitiis Redemptori nostro, diabolus vestigia concupiscentiae non reperit. Sed quae Jacob non habuit, Rachel sedendo operuit, quae interpretatur ovis, et Ecclesiam [Col. 0158C] significat. Sedere autem est humilitatem poenitentiae appetere. Unde psal. CXXVI: »Surgite postquam sederitis.« Rachel idola sedendo operit, quia Ecclesia Christum sequens vitium terrenae concupiscentiae per humilitatem poenitentiae cooperuit. Unde psal. XIII: »Beati quorum remissae sunt iniquitates, et quorum tecta sunt peccata.« Nos igitur Rachel significat, qui idola sedendo premimus, si culpas avaritiae poenitendo damnamus; quae avaritiae immunditia non viriliter currentes impedit, sed effeminate gradientes per blandimenta saeculi resolvuntur, quod his verbis significatur: »Juxta consuetudinem feminarum accidit mihi.« Quasi enim muliebria pati se innotuit.

[Col. 0158D] »Ut oscularer filios meos ac filias.« More Scripturae filios ac filias Jacob suos appellat, quae filios vel fratres cognatos appellat; unde in sequentibus: »Dixitque Jacob fratribus suis: Afferte lapides.« In Evangelio quoque filii Mariae, materterae Domini, fratres ejus vocantur Matthaei XII.

»Timui ne violenter auferres filias tuas, quod autem furti me arguis,« etc. Quasi ideo non tibi manifestavi, ne acerbitate persecutionis superares animas infirmas, noviter tibi ereptas.

VERS. 40-45.---»Die noctuque aestu urebar, et gelu. Fugiebat somnus ab oculis meis.« Unus effectus est caloris et frigoris.

VERS. 46-52.---»Afferte lapides,« etc. (HIERON. [Col. 0159A] de Loc. Hebr.) Acervus lingua Hebraea, etc., usque ad in qua habitabat sermone mutaverat.

(ISID.) Mystice. Inter fideles, tam Judaeos quam gentiles, testis est lapis eminens in similitudinem Christi; et acervus lapidum, qui est multitudo credentium.

VERS. 53, 54.---»Juravit Jacob,« etc. Per timorem scilicet quo timebat Deum, quem commendavit supra, dicens, »Et timor,« etc.

VERS. 55.---»Laban vero de nocte, etc.« Quia Laban et Jacob trans fluvium perrexerunt, significare potest duos populos per baptismum ad Ecclesiam venientes. Sed Jacob ultra progrediente, Laban reversus est, quia, filiis lucis in profectu virtutum post baptismum meantibus, reprobi de percepta [Col. 0159B] dignitate post Satanam in apostasiam redeunt.



CAPUT XXXII.

VERS. 2-6.---»Castra Dei sunt haec.« Ubi castra posita sunt, in Hebraeo mahanaim [Figure: [Hebrew Text] 2Kb] ; ut sciamus, si quando interpretatum in alio loco ponitur, quem locum significet. Et pulchre ad fratrem inimicum iturus, angelorum comitantium eum choris excipitur.

VERS. 7-9.---»Timuit Jacob,« etc. (AUG., Quaest. in Gen.) Quaeri potest quomodo fidem habuit promissis Dei, quod hoc dixit. Sed fieri potuit ut everteret castra ejus Esau, et tunc post illam afflictionem adesset, et quem promisit, impleret. Et admonemur hoc exemplo, ut quamvis credamus in Deum, [Col. 0159C] faciamus tamen quae facienda sunt in salutis praesidium. Verba quoque Jacob consideranda sunt, dicentis: »Deus patris mei Abraham,« etc., quia in his verbis et humana infirmitas et fides pietatis apparet.

VERS. 10.---»Transivi Jordanem,« etc. Per baptismum conjunctus est paries de gentibus, ei qui ex Judaeis: primitivae tamen Ecclesiae non deest timor Judaeorum, quod significat Esau.

VERS. 11-19.---»Erue me de manu,« etc. Sic orat ut spem timore moderetur, et timorem spe consoletur, significans ut vitae nostrae et domesticorum ratione consulamus, et tamen Dei auxilium invocemus.

VERS. 20-27.---»Placabo illum,« etc. Haec interposita [Col. 0159D] sunt a scriptore. Non est enim prudentis artem suam detegere, et sic eis cum quibus agitur suspectum se facere.

(GREG. hom. 14, in Evang., tom. II.) Mystice. Jacob cum ad parentes proprios redit, etc., usque ad ut suavitate intima Deum apprehendamus.

»Et ecce vir,« etc. (ISID. in Gen., tom. V.) In hoc principaliter sacramenti Dominici imago figurata est, etc., usque ad ne ultra jam generare possit.

VERS. 28, 29.---»Nequaquam, inquit Jacob, appellabitur nomen tuum, sed,« etc. (HIERON. in Q. Hebr.) Josephus in libro primo Antiquitatum, etc., usque ad nos magis Scripturae, et angeli, vel Dei, [Col. 0160A] qui Israel ipsum vocavit, auctoritate ducimur, quam cujuslibet eloquentiae saecularis.

VERS. 30-32.---»Vocavitque Jacob,« etc. Illud quoque quod sequitur, »et benedixit eum, vocavitque Jacob nomen loci illius Phanuel, dicens,« etc. In Hebraeo dicitur »Phanuel,« ut sciamus ipsum esse locum qui in caeteris Scripturae voluminibus secundum Hebraeos, Phanuel legitur.

(GREG., lib. IV Moral., cap. 6.) Quaeritur, cum Veritas dicat: »Nemo videbit faciem meam;« Et: »Deum nemo vidit unquam,« quomodo testatur Jacob: »Vidi Dominum facie ad faciem?« Humanae enim mentes oculo interiori purgato, etc., usque ad unde I Cor. XIII: »Tunc cognoscam sicut et cognitus sum.«



CAPUT XXXIII.
[Col. 0160B]

VERS. 1-9.---»Elevans autem Jacob oculos. . . . divisitque filios Liae et Rachel,« etc. Aquila dimidiavit, ut unum cuneum faceret ancillarum cum parvulis suis, et alterum liberarum cum filiis suis; primasque mitteret ancillas, secundas liberas: ipse ante omnes fratrem adoraturus occurreret.

VERS. 10-13.---»Sic enim vidi,« etc. (AUG., Q. in Gen. tom. III.) Utrum paventis et perturbati animi verba, etc., usque ad qui Graecum audire et intelligere solent.

VERS. 14.---»Et ego sequar,« etc. (AUG.) Quaeritur si mendacium fratri promiserit. Hoc enim, sicut Scriptura narrat, non fecit; sed eo perrexit [Col. 0160C] itinere quod dirigebat ad suos. An forte veraci animo promisit, sed aliud postea cogitando delegit?

»Socoth.« (HIERON.) Ubi nos tabernacula habemus, in Hebraeo legitur Socoth [Figure: [Hebrew Text] 2Kb] Est autem usque hodie civitas trans Jordanem hoc vocabulo, in parte Scytopoleos de qua in libro Locorum scripsimus.

VERS. 18-20. »Transivitque in Salem,« etc. (HIERON.) Quaestio oboritur quomodo Salem Sichen civitas appelletur, cum Hierusalem, in qua regnavit Melchisedech, Salem ante dicta sit. Aut igitur unius utraque urbs nominis est, quod de pluribus Judaeae locis invenimus, ut idem urbs et loci nomen in alia et alia tribu sit. Aut ista Salem, quae pro Sichem [Col. 0160D] nunc nominatur, dicemus interpretari consummatam atque perfectam: et illam quae postea Hierusalem dicta est, pacificam. Utrumque accentu paululum declinato, hoc vocabulum sonat. Tradunt Hebraei quod femur claudicantis Jacob ibi sanatum sit: ideoque civitatem curati atque perfecti vocabulum consecutam.



CAPUT XXXIV.

VERS. 1.---»Egressa est autem Dina,« etc. (GREG. in Pastor., c. 30.) Dina, ut mulieres extraneae regionis videat, egreditur, cum mens sua studia negligens, actiones alienas curans, extra ordinem proprium evagatur. Quam Sichem, princeps terrae, opprimit, quia inventam in curis exterioribus [Col. 0161A] diabolus corrumpit. Et conglutinata est anima ejus cum ea, quia unitam sibi per iniquitatem respicit. Et quia mens a culpa resipiscens afficitur, et admissum flere conatur: corruptor spem ac securitatem vacuam ante oculos vocat, quatenus utilitatem tristitiae subtrahat. Unde additur: »Tristemque blanditus delinivit.« Modo enim, aliorum facta graviora; modo nihil esse quod factum est; modo misericordem Deum loquitur, et tempus ad poenitentiam pollicetur: ut dum per haec decepta mens ducitur, poenitentia differatur, ut tunc bona nulla percipiat, quam nunc mala contristant: et tunc plenius absorbeatur suppliciis, quae nunc gaudet in deliciis.

VERS. 2-32.---»Quam cum vidisset Sichem. . . . [Col. 0161B] et dormivit cum illa,« etc. (AUG. Quaest. in Gen., tom. III.) Et intendit animae Dinae filiae Jacob et adamavit virginem, et locutus est secundum sensum virginis. Quomodo virgo dicitur, si jam dormivit cum ea? nisi forte virgo nomen aetatis est secundum Hebraeum eloquium, an potius per recapitulationem post commemoratur quod ante factum est. Prius enim potuit intendere animae ipsius, et amare virginem, et loqui secundum sensum virginis, deinde dormire cum illa.

»Pacifici.« Ubi Septuaginta interpretati sunt pacificos, Aquila transtulit consummatos, atque perfectos pro quo in Hebraeo legitur: Selemim. Ex quo apparet illud esse verum quod supra de Salem diximus.

[Col. 0161C] »Assensi,« etc. (AUG.) Paulo ante Jacob loquens cum Esau, filios suos infantes esse significat, etc., usque ad sed filii ejus in hoc facto nominantur quasi principes et auctores.

»Arreptis,« etc. (STRAB.) Sic pastores Ecclesiae peccatum carnis vel animae ulcisci debent gladio spiritus, qui est verbum Dei: parati ulcisci omnem inobedientiam.

»Nos pauci sumus,« etc. (AUG.) Hoc dicit, quia plurimum bella poterant surgere, non quod multo minus haberet quam possent expugnationi civitatis sufficere.

»Nunquid ut scorto,« etc. (AUG.) Zelus filiorum Jacob in ultionem sororis moraliter commonet pastores fidelium, curam habere animarum sibi commissarum, [Col. 0161D] ne violenter corporali delicto, aut fornicatione spirituali succumbant. »Paratique sint ulcisci omnem inobedientiam,« et excommunicationis gladio feriant stupratorem, ne impunitus evadat.



CAPUT XXXV.

VERS. 4-5.---»Dederunt ergo ei,« etc. (HIER. Q. in Gen., tom. III.) Plane hoc ordine et his profectibus ascendendum est in Bethel, id est, in domum Dei, quae est Ecclesia Christi. Primum est, pristinos abdicare errores, et unius veri Dei profiteri fidem, quod est auferre deos alienos: deinde baptizari, quod est mundari; ac deinceps in novitate [Col. 0162A] vitae ambulare, quod est vestimenta mutare. Significant autem inaures falsae doctrinae phaleras, sermone nitidas, sed sensu veritatis vacuas.

»Et inaures,« etc. (AUG.) Quaeritur quale inaures, quae ornamenta erant ad idololatriam non pertinentia? sed intelligendum est phylacteria fuisse deorum alienorum.

VERS. 6-9.---»Venit igitur Jacob Suzam,« etc. (AUG.) Notandum est tria nomina hujus civitatis esse commemorata, etc., usque ad multis de causis adduntur nomina vel mutantur.

(HIERON.) Ecce manifestissime comprobatur Bethel non Ulam, ut supra dictum est, sed Luzan, id est, amygdalum, antea esse vocatam.

VERS. 10.---»Non vocaberis ultra,« etc. (AUG.) [Col. 0162B] Quaeritur cum semel dictum sit, »Non vocaberis ultra Jacob,« etc., cur legatur postea Jacob vocatus? Sed hoc nomen ad illam pertinet promissionem, in qua videtur Deus quomodo non est antea patribus visus, ubi non erit nomen vetus: quia nihil remanebit hic in ipso corpore vetustatis, et visio Dei summum praemium erit.

(HIERON.) »Non vocaberis ultra Jacob,« etc. Nondum enim ab angelo nomen ei imponitur, sed imponendum a Deo praedicitur. Quod igitur illuc futurum promittitur, hic expletum docetur.

VERS. 11-13.---»Cresce et multiplicare.« Moraliter. Haec promissio ad spirituale semen Jacob pertinet, sicut jam ante de Abraham dictum est. [Col. 0162C] Omnes enim qui supplantant vitia, et veterem hominem cum actibus suis deponunt, et mentis oculos ad Deum intendunt, recte ad Jacob pertinent, cujus fidem et actus imitantur. »Regesque de lumbis ejus egredientur,« id est, sancti qui secundum voluntatem Dei se et subditos vere regunt: de cujus semine spirituali, id est imitatione fidei, in bonis operibus fecundantur.

VERS. 14, 15.---»Ille vero erexit titulum lapideum in loco quo locutus fuerat,« etc. (AUG.) Factum est iterum hoc in loco quod antea factum fuerat; vel memoratum hic quod ante fuerat factum. Sed quodlibet horum sit, super lapidem libavit Jacob, non lapidi. Non ergo sicut idololatrae solent aras ante lapidem constituere, et tanquam Deo lapidi [Col. 0162D] libare.

VERS. 16, 17.---»Ephratam.« (HIERON.) Ephrata et Bethleem unius urbis vocabulum est, sub interpretatione consimili. Interpretatur enim frugifera et domus panis, propter panem qui de coelo descendit.

VERS. 18-20.---»Egrediente autem,« etc. (ISID.) Quid sibi vult quod eumdem Bennoni Rachel, cum pareret, vocavit filium doloris mei? Nisi futurum ex ea tribu Paulum, qui affligeret filios Ecclesiae tempore persecutionis suae? Aliter per Benjamin terrestris Hierusalem figuratur, quae est in tribu Benjamin: cujus populus gravi dolore matrem afficit fundendo sanguinem prophetarum, et in necem [Col. 0163A] Christi clamando: »Sanguis ejus super nos, et super filios nostros (Matth. XXVII).

»Et factum est cum dimitteret animam.« (HIERON.) Siquidem moriebatur, »vocavit nomen ejus, filius doloris mei: pater vero ejus vocavit nomen ejus Benjamin.« In Hebraeo similitudo nominis resonat, filius enim doloris mei, quod nomen moriens mater imposuit, dicitur Bennoni. Filius vero dextrae, id est virtutis, quod Jacob mutavit, dicitur Benjamin. Unde errant qui putant Benjamin filium dierum interpretari: dextera enim dicitur iamin, et finitur in n; dies vero appellatur iamim, et terminatur in m.

VERS. 21.---»Egressus inde,« etc. (HIERON.) Hunc locum volunt esse Hebraei, etc., usque ad vel [Col. 0163B] quod verius est quodam vaticinio futurum jam tunc mysterium monstrabatur.

VERS. 22-26.---»Abiit Ruben,« etc. (ISID.) Allegorice. Hoc crimen non scriberetur, nisi futura populi perversitas pronuntiaretur: quamvis in illo esset flagitium, in Scripturis est prophetia futurorum, quia per Ruben primogenitus populus Israel figuratur: qui thorum concubinae polluit, id est legem Veteris Testamenti praevaricando maculavit. Quod autem concubina Vetus Testamentum significaverit, Paulus ostendit dicens, Gal. IV: »Abraham duos filios habuit, unum de ancilla, et alterum de libera,« etc.

»Erant autem,« etc. (AUG.) Quaeritur quomodo hoc verum sit, etc., usque ad quam ut per synecdochen [Col. 0163C] accipiatur.

VERS. 27-29.---»Civitatem Arbee.« (HIERON.) Pro Arbee in LXX campum habetur, cum Hebron in monte sit. Eadem autem civitas antiquitus Mambre ab amico Abrahae dicta est.

»Civitatem Arbee,« etc. Angelorum vel sanctarum animarum, quibus est appositus, nulla remanente sollicitudine tentationum, vel periculo peccatorum.



CAPUT XXXVI.

VERS. 6-19.---»Abiit in alteram regionem.« (STRAB) Quaeri potest cur Esau post mortem patris dicatur abiisse in Seir, et recessisse a fratre, cum jam quando venit Jacob, in Seir dicatur habitasse? [Col. 0163D] Sed fieri potuit ut Jacob fugiente in Mesopotamiam, Esau, dolore praereptae benedictionis, a parente recesserit, et habitaverit in Seir viginti annis quibus Jacob abfuit. Cui reverso conciliatus, rursus de Seir reversus, cum fratre suo, donec pater viveret habitavit: quo mortuo, a fratre recessit, quia divites erant, et simul habitare non poterant.

VERS. 20, 21.---»Isti filii Seir,« etc. (HIERON. in Q. Hebr. tom. III.) Postquam enumeravit filios Esau, altius repetit qui ante Esau in terra Edom principes exstiterunt ex genere Horraeorum, qui liberi interpretantur. In Deuteronomio manifestius scribitur quomodo venerunt filii Esau, et interfectis Horraeis terram eorum haereditaverunt.

[Col. 0164A] »Filii Seir,« etc. (STRAB.) Id est liberi qui, sicut in Paralipomenis legitur, primo habitaverunt in monte Seir; quibus expulsis. Idumaei habitaverunt pro illis.

VERS. 22, 23.---»Erat autem soror,« etc. (HIER.) Haec est Thamna, de qua supra dictum est: Et Thamna erat concubina Eliphaz, primogeniti Esau, etc. Ideo Horraeorum recordatur, quia primogenitus filiorum Esau ex filiabus eorum accepit concubinam. Quia autem dicitur Theman, et Cenez, et Amalec, et reliqua, sciamus postea regionibus et gentibus Idumaeorum ex his vocabula imposita.

VERS. 24-28.---»Iste est Ana.« etc. (STRAB.) Quidam simpliciter aquas calidas hunc in deserto reperisse dicunt, quas vocamus thermas.

[Col. 0164B] »Iste est Ana,« etc. (HIERON.) Varia apud Hebraeos de hoc capitulo disputantur, etc., usque ad ut muli contra naturam nascerentur.

VERS. 29, 30.---»Isti duces.« De praecedentibus ait, qui de Seir; non de his quos incipit numerare, qui de Esau sunt.

VERS. 31-43.---»Reges autem.« Sciendum quod non omnes reges commemorat qui fuerunt antequam haberent reges filii Ismael, quorum primus Saul, sed hos omnes tantum qui regnaverunt antequam moreretur Moses. »Reges autem.« Secundum tempus quo vivebat scriptor commemorat, cum autem Seir, qui istos genuit, ibi habitaret, nondum veniente Esau in terram illam, ab eo vocabatur terra Edom.

(AUG., Q. in Gen., t. III.) Non mirum quod numerantibus [Col. 0164C] ab Abraham per Esau patrem gentis Edom, etc., usque ad in illo enim ordine ubi plures numerantur, citius mortui sunt, quam hic ubi pauciores.

»Husan.« (HIER.) Quem quidam suspicantur esse Job, ut in fine voluminis ipsius additum est; sed Hebraei asserunt eum de stirpe Nachor generatum, ut jam supra dictum est.



CAPUT XXXVII.

VERS. 2.---»Joseph cum sedecim esset annorum,« etc., (AUG. in Q. super Genesin.) Historice. Quomodo poterit mors Isaac, etc., usque ad vivo tamen Isaac decem et septem annorum coepit esse Joseph.

»Et erat cum filiis Balae,« etc. Joseph unus ex [Col. 0164D] duodecim filiis Jacob, prae caeteris patri dilectus, Christum significavit, quem Deus Pater secundum carnem natum caeteris fratribus ex Abrahae stirpe progenitis praetulit. Unde amabat eum Jacob, »eo quod in senectute genuisset eum.« Senescente enim mundo, Filius Dei de Virgine natus fuit, tanquam filius senectutis.

»Et erat cum,« etc. In primitiva Ecclesia nec abjiciebat sibi adhaerentes per praedicationem pseudoapostolorum, quos significant ancillae Jacob, quos et noluit prohibere, cum in nomine ejus miracula facerent.

VERS. 3.---»Fecitque ei tunicam polymitam.« (HIER.) Pro tunica varia Aquila interpretatus est [Col. 0165A] , id est talarem, Symmachus manicatam, sive quod ad talos usque descenderet et manibus artificis mira esset varietate distincta, sive quod haberet manicas: antiqui enim magis colobiis, id est vestibus sine manicis utebantur.

(GREG., hom. XXV in Evang.) Quia Joseph inter fratres usque ad finem vitae justus perseverasse describitur, solus talarem tunicam habuisse perhibetur. Quid est talaris tunica, nisi actio consummata? Quasi enim protensa tunica talum corporis operuit, cum bona actio ante oculos Dei usque ad terminos vitae nos regit. Unde Moyses caudam hostiae offerri praecepit, ut opus bonum quod incipimus perseveranti fine compleamus.

VERS. 4-9.---»Videntes autem fratres ejus,« [Col. 0165B] etc. Fratres Christi secundum carnem Judaei, de quorum cognatione carnem suscepit. Sed quia videbant quod gratia virtutum in eo fiebat, quod testabatur Patris praecipuam dilectionem, invidebant, nec poterant ei quidquam pacifice loqui, et saepius insidias tentabant, et Patremfamilias in Beelzebub principe daemoniorum daemonia ejicere blasphemabant.

(ISID.) Hoc spiritualiter in Christo impletum est, etc., usque ad in stellarum figura.

VERS. 10, 11.---»Num ego,« etc. Quaeri potest secundum litteram quando a patre adoratus sit, qui per solem; et a matre, quae per lunam designatur. Neque enim Jacob, quando descendit in Aegyptum, legitur adorasse eum: mater vero jam defuncta erat: [Col. 0165C] sed ad allegoriam recurramus, quae in Christo impletur.

VERS. 12-22.---»Cumque fratres illius,« etc., »in pascendis gregibus,« usque »Renuntia mihi,« etc. (ISID.) Jacob mittit filium ut de fratribus curam gereret; et Deus Pater Filium unigenitum, ut genus humanum peccatis languidum visitaret. Unde Galat. capite quarto: »Misit Deus Filium suum in similitudinem carnis peccati.« Missus est Joseph ut videret si cuncta prospera essent erga oves: et Christus ait Matthaei decimo quinto: »Non veni nisi ad oves quae perierant domus Israel.«

»In Dothaim.« Defectionem. In grandi enim defectione erant, qui de fratricidio cogitabant. »Ruben.« Praevidens hoc sermo propheticus, quem [Col. 0165D] Ruben significat (qui interpretatur visio filii), propheticis comminationibus deterrebat, ut innocentes se servarent a sanguine Christi, fratris sui secundum carnem.

VERS. 23, 24.---»Nudaverunt eum,« etc. (ISID.) Mystice. Et Judaei Christum per mortem exspoliaverunt tunica corporali et polimyta, id est, decorata omnium virtutum diversitate. Resperserunt autem tunicam sanguine haedi: quia falsis testimoniis eum accusantes, in invidiam peccati duxerunt. Joseph mittitur in cisternam, id est in lacum: et Christus exspolitus carne humana descendit ad infernum.

VERS. 25-27.---»Viderunt viatores Ismaelitas.« (AUG.) Quaeritur quare Ismaelitas Scriptura, etc., [Col. 0166A] usque ad qui dicunt Agar et Ceturam unam fuisse?

VERS. 28-33.---»Extrahentes.« (ISID.) Allegorice. Joseph de cisterna levatus Ismaelitis venditis venditur: et Christus ab inferno regressus ab omnibus gentibus fidei commercio comparatur. Ille per Judae consilium triginta argenteis distrahitur, et hic per consilium Judae Iscariotae numero eodem venundatur.

»Vendiderunt.« (HIERON.) Hebraica veritas habet »argenteis.« neque enim viliori metallo Dominus vendi debuit quam Joseph.

VERS. 34.---»Scissisque vestibus,« etc. (ISID.) Jacob, posteritatis suae plorans dispendia, quasi pater filium lugebat amissum, et quasi propheta interitum Judaeorum (Matth. XXVI). Scidit vestimentum: [Col. 0166B] quod in passione Domini fecit princeps sacerdotum (Luc. XXIII). Sed et velum templi scissum est, ut prophetaret nudatum populum suum, et divisum ostenderet regnum.

VERS. 35, 36.---»Descendam ad filium meum.« etc. Quaeritur quomodo hoc intelligatur, utrum mali tantum, an etiam boni in infernum descendant? Si tantum mali, quomodo iste ad filium suum dicit se lugentem descendere velle? Non enim in poenis inferni credibile est eum esse. An perturbati, et dolentis verba sunt, mala sua etiam hic exaggerantis? an credibile est apud infernum quaedam loca secreta, et minus poenalia ante passionem Domini fuisse, ad quae etiam sancti descendebant? quia nullus paradisum ingredi poterat, donec Christus rhomphaeam [Col. 0166C] igneam amoveret.

(HIERON.) Madianei autem vendiderunt Joseph in Aegypto Putiphari eunucho, Pharaonis archimagiro. Plerumque sb, id est, coquorum principes, pro magistris exercitus Scriptura ponit; enim Graece est coquus, et dicitur , quod est occidere: eo quod coqui occidant coquendas pecudes. Venditus est igitur Joseph principi laniorum, non Petefre, ut in Latino scriptum est, sed Putiphari eunucho. Ubi quaeritur quomodo postea uxorem habere dicatur? Tradunt Hebraei emptum ab hoc Joseph ob nimiam pulchritudinem in turpe ministerium, et a domino, virilibus ejus arefactis, postea electum esse juxta morem hierophantarum, id est, sacra loquentium in pontificatu Heliopoleos: [Col. 0166D] et hujus filiam esse Aseneth, quam postea Joseph acceperit uxorem.



CAPUT XXXVIII.

VERS. 1, 2.---»Eodem tempore,« etc. (AUG., Q. in Gen.) Quaeritur quomodo ista fieri potuerunt? Si enim posteaquam Joseph venit in Aegyptum, etc., usque ad incidisse eum in amorem ejus, quam duxit uxorem, nondum vendito Joseph.

»Judas,« etc. Hic, sicut caeteri patriarchae, Christum significat, qui descendit ab baptismum Joannis. Hiras enim interpretatur videns Deum: Odollamites, testimonium in aqua, quia Joannes videns Christum venientem ad baptismum, ait: »Ecce [Col. 0167A] Agnus Dei,« etc. (Joan. I.) Ad hoc testimonium adhaesit Christo Synagoga, quam significat Sue, filia Chananaei, quia ei danda erat terra humilis professionis, quod interpretatur Chanaan. Haec ergo Synagoga primo adhaesit Christo, quando Petrus et Andreas, et caeteri Joannis discipuli facti sunt discipuli Christi. Quo ordine haec completa sunt sequens significat historia, narrans quomodo Judas intravit ad Thamar, quae idem significat quod Sue.

VERS. 3, 4.---»Quae concepit,« etc. Genuit Synagoga principes, qui ei tanquam mariti praefuerunt: quorum alii fuerunt nocentes, quos significat Her, qui interpretatur pelliceus (pellis enim mortem significat), quia primi parentes pellibus induti addicti sunt morti; alii inutiles, quos significat Onan, [Col. 0167B] qui interpretatur moeror eorum, quibus scilicet non prosunt.

VERS. 5-12.---»Tertium quoque peperit,« etc. (ISID. in Gen., tom. V.) Tertius filius qui Thamar non jungitur, etc., usque ad et ideo tanquam Odollamites perhibuit testimonium in aqua.

»Judas,« etc. De Juda regia tribus processit, quae diu praefuit Judaicae plebi, quam significat Thamar, quae interpretatur amaritudo, quia amaram se in passione exibuit Christo.

(ISID.) Plebs Judaica, cui de tribu Juda reges, etc., usque ad Deus tamen utrosque occidit, quia regnum a talibus tollit.

VERS. 13.---»Ad tondendas oves.« (STRAB.) Allegorice. Venit Dominus ad oves tondendas, id est [Col. 0167C] peccatis exonerandas, de quibus dicitur: »Dentes tui sicut greges tonsarum.« Thamar habitum mutat: nam et commutans interpretatur; mutat habitum et nomen, ut sit de Synagoga Ecclesia. Sed nomen amaritudinis manet: non in qua fel Domino ministravit, sed in qua Petrus amare flevit. Nam et Judas Confessio dicitur, Confessioni ergo amaritudo misceatur, ut vera poenitentia praesignetur. Haec poenitentia fecundatur, in omnibus gentibus Ecclesia constituta. Oportebat enim pati Christum, et resurgere, et praedicari in nomine ejus poenitentiam et remissionem peccatorum per omnes gentes. Habitus quoque meretricis confessio peccatorum est: Thamar quippe Ecclesiam de gentibus vocatam significat; sedens cum hoc habitu ad portam Enaiim [Col. 0167D] [Figure: [Hebrew Text] 2Kb] , quod interpretatur fons: quia currebat velut cervus ad fontes aquarum, pervenire ad semen Abrahae. Illo non cognoscente fecundatur, secundum illud Psalmi XVII. »Populus, quem non cognovi, servivit mihi.« Accepit in occulto annulum, monile, et virgam, quia vocatione signatur, justificatione decoratur, glorificatione exaltatur. »Quos autem praedestinavit, hos et vocavit; et quos vocavit, hos et justificavit (Rom. VIII);« sed in occulto, ubi conceptio sanctae ubertatis fit.

VERS. 14-19.---»Quae depositis viduitatis vestibus,« etc. Notandum etiam in temporibus patriarcharum certa fuisse vestimenta viduarum, nec qualia conjugatarum.

[Col. 0168A] »Sedit in bivio.« (HIERON.) »Et sedit ad portam Enaiim, quae est in transitu Thamna.« Sermo Hebraicus, Enaiim, transfertur in oculos. Non est igitur nomen loci, et est sensus, »Sedit in bivio,« sive in compito, ubi diligentius debet viator aspicere quo gradiatur.

VERS. 20-24.---»Misit autem Judas.« Mittitur promissus haedus tanquam meretrici, id est exprobratio peccati, per Odolamitem, tanquam increpantem, »genimina viperarum,« etc. Sed eam non invenit peccati exprobratio, quam mutavit confessionis amaritudo. In hoc facto Judae non justitiae cernitur sinceritas, sed promissionis fidelitas. Si enim servaret justitiam servando castitatem, non introisset, ut opinabatur, ad meretricem; sed quod promisit, [Col. 0168B] fideliter per pastorem transmisit.

VERS. 25.---»Quae cum duceretur, etc.« (ISID.) Postea vero publicis signis annuli, monilis et virgae, vicit temere judicantes Judaeos, quos jam Judas significabat; qui hodie quoque dicunt non hunc esse populum Christi, nec Abrahae semen, sed prolatis documentis nostrae vocationis, justificationis, et glorificationis, confunduntur, et nos magis quam se justificatos esse confitebuntur. Pignora enim se habere refert Ecclesia, quae accusatur a Judaeis quasi adultera legis: sed ostendit virgam signum passionis, et monile legitima legis, et annulum pignus immortalitatis.

VERS. 26.---Qui agnitis,« etc. (HIERON.) »Cognovit autem Judas, etc. In Hebraeo habetur: »justificata est ex me;« non quod justa fuerit, sed quod [Col. 0168C] comparatione illius minus male fecerit, non vaga turpitudine, sed requirendo filios.

VERS. 27, 28.---»Instante autem,« etc. Quod primus, qui dicitur Zara, manum emisit, et obstetrix coccinum ligavit et ipso manu retrahente, posterior, qui vocatur Phares, manum porrexit, et nascendo praecessit, significavit quod Israel in opere legis manum extenderet, et prophetarum et ipsius Christi cruore pollutam contraheret: populus vero gentium postea prorumperet, ut essent »primi novissimi, et novissimi primi.«

VERS. 29, 30.---»Quare divisa,« etc. (HIERON.) Pro maceria Aquila et Symmachus divisionem transtulerunt, quod Hebraice dicitur Phares. Ab eo igitur quod diviserit membranulam secundinarum divisionis [Col. 0168D] nomen accepit. Unde et Pharisaei, qui se quasi justos a populo separaverant, Pharisaei, id est divisi dicebantur.

Zara interpretatur oriens. Quia primus apparuit, vel quia plurimi justi ex eo nati sunt, sicut dicitur in Paralipomenis.



CAPUT XXXIX.

VERS. 1, 6.---»Igitur Joseph ductus est in Aegyptum,« etc. (AUG. in Gen.) Ad ordinem tendit Scriptura unde recesserat, ut illa narret quae supra gesta sunt. »Fuitque,« etc. (GREG., lib. VI Moral., c. 11 seq.) Multi humana sapientia inflati, dum desideriis suis divina judicia contrarie aspiciunt, etc., usque ad ejusque pondera leviat, quae volens portat.

[Col. 0169A] VERS. 7-11.---»Post multos itaque dies injecit domina,« etc. (GREG. lib. XXX Moral., cap. 19.) Qui mundi successibus elevatus, etc., usque ad quia enim voluptas ex prosperitate nascitur, ejusdem consideratione feriatur.

»Injecit domina sua,« etc. (ISID.) Haec figura est Synagogae, etc., usque ad ubi enim veluti puniendus descenderat, inde alios liberavit.

VERS. 12-23.---»Qui, relicto in manu ejus pallio,« etc. Sic nos tentant carnis illecebrae, et succutiunt vestem carneam: sed vir castus mavult omnia vincula dirumpere, quam se turpitudini subjugare.

Qui relicto,« etc. (GREG.) Allegorice. Quia dum Synagoga Christum, purum hominem credens, adulterino complexu constringere voluit, ipse tegmen [Col. 0169B] litterae oculis ejus objecit, et ad cognoscendam divinitatis potentiam conspicuum se gentibus praebuit. Unde usque hodie dum legitur Moses, velamen est super oculos cordis eorum, quia scilicet adultera pallium retinuit, et quem male tenebat nudum amisit.



CAPUT XL.

VERS. 1-8.---»His ita gestis, accidit ut peccarent duo eunuchi,« etc. (ISID. in Gen., tom. V.) Invenit Joseph duos eunuchos in carcere, etc., usque ad trangressionis ligno suspenditur.

»Pincerna regis Aegypti, et pistor, domino suo,« etc. (HIERON.) Ubi nos posuimus »principem vinariorum« in Hebraeo habetur masqueh [Figure: [Hebrew Text] 2Kb] , illud [Col. 0169C] verbum quod in nomine servi Abrahae dudum legimus, quem nos possumus more vulgi vocare pincernam, et usque hodie apud barbaros maximae dignitatis est, regi poculum porrexisse.

VERS. 9-15.---»Videbam coram me vitem,« etc. (HIERON.) »Et ecce vitis in conspectu meo, et in vite tres fundi, et ipsa germinans tres fundos.« Tria flagella, tres ramos, sive propagines, Hebraeus sermo significat, quae ab illis vocantur Sarigim [Figure: [Hebrew Text] 2Kb] .

VERS. 16-19.---»Tria canistra.« (AUG. Quaest. in Gen.) Ubi in Latinis codicibus »tria canistra farinae« scriptum est, etc., usque ad et ex omni genere pistorii operis in eodem scilicet canistro superiore.

VERS. 20-23.---»Natalitius Pharaonis.« Pharao [Col. 0169D] et Herodes diem nativitatis celebraverunt, quia ex hora nativitatis se reges fuisse putaverunt.



CAPUT XLI.

VERS. 1.---»Post duos annos vidit Pharao somnium. Putabat se stare,« etc. (AUG. Q. in Gen., tom. III.) Sicut servus Abrahae dixit, etc., usque ad ubi habitant terrena animalia.

VERS. 2-8.---»De quo ascendebant septem boves,« etc. (HIERON. Q. Hebr.) Ecce de fluvio ascendebant septem boves speciosae ad videndum, etc., usque ad Graecam copulaverunt.

VERS. 9-16.---»Tunc demum reminiscens pincernarum magister,« etc. Quia gentilis populus tandem [Col. 0170A] per exhibitionem praeteritorum se intulit in spem futurorum.

VERS. 17-32.---»Putabam me stare,« etc. Septem anni, qui septem spicis plenis, vel septem vaccis pinguibus ostenduntur, spiritualia dona significant, quibus ubertas fidei larga pietate redundat. Septem vero steriles et jejuni, veritalis et justitiae famem in novissimo tempore.

VERS. 33.---»Nunc ergo,« etc. Hoc tempore gratiae videmus impletum: quia abundante doctrina apostolica, septiformi Spiritu ministrata, divina dispositione per singulas urbes episcopi et doctores ordinati sunt, qui abundantia doctrinae divinitus sibi collatae libros sanctos scripserunt, quibus abundante fame verbi, et deficientibus doctoribus, indigentiam [Col. 0170B] nostram reficeremus.

VERS. 34-37.---»Et quintam partem fructuum,« etc. Notandum Aegyptii quod quintam partem frugum in horrea regis congregant: quia filii tenebrarum, quinque sensibus dediti, coelestia non curant: sed veri Israelitae decimas dant, quia coelestem patriam, cujus decima pars corruit, reformare laborant.

(ISID.) Congregavit Joseph per septem annos omnem frugum abundantiam: id est, frumenta fidei sanctorum horreis condens, per septem charismata, quasi per septem annos, ut cum septem anni inopiae coeperint, id est, cum iniquitas occurrerit septem capitalium criminum sub Antichristo, quando fames fidei fuerit et salutis, tunc habeant copiosam [Col. 0170C] justitiae frugem, ne fides eorum inopia sermonis deficiat.

VERS. 38-40.---»Qui Spiritus Dei plenus sit,« etc. (AUG. Q. in Gen.) Tertio, nisi fallor, insinuatur nobis in hoc libro Spiritus sanctus. Primo ubi dictum est supra (cap. I): »Spiritus ferebatur super aquas,« secundo ubi dicit Deus supra (cap. VI): »Non permanebit Spiritus meus in hominibus istis,« etc. Tertio cum dicit Pharao in Joseph esse Spiritum Dei: nondum tamen legimus Spiritum sanctum.

VERS. 41.---»Dixitque rursus Pharao,« etc. (ISID.) Allegorice. Joseph, qui typum Christi gerebat, currum meruit, et praeco praeconavit ante eum, et constituit eum Pharao super universam terram Aegypti: et Dominus noster, postquam distractus [Col. 0170D] est a Juda, sicut Joseph a fratribus et de inferni carcere surrexit, ascendit currum coelestis regni, de quo dicitur psalmo LXVII: »Currus Dei decem millibus multiplex;« et accepit potestatem praedicandi et judicandi a Patre. Unde Phil. II: »Dedit ei nomen quod est super omne nomen,« etc. Accepit quoque annulum, id est, pontificatum fidei, quo credentium animae salutis signo signantur, frontibusque et cordibus nostris per signum crucis figura aeterni regis imprimitur. Induitur stola byssina, id est, carne sancta bysso splendidiore, et stola immortalitatis. Accepit quoque torquem auream, id est, intellectum bonum. Praeco antecedit eum, id est, Joannes Baptista, qui ait Matth. III: »Parate viam [Col. 0171A] Domini.« Habebit et alium praeconem, quia veniet in tuba angeli.

VERS. 41, 42.---»Ecce constitui te super universam terram Aegypti,« etc. Joseph de carcere eductus, super Aegyptum constituitur; et Christus resurgens accepit »nomen quod est super omne nomen, ut in nomine Jesu omne genu flectatur (Philipp. II).«

VERS. 43, 44.---»Clamante praecone,« etc. (HIER. in Quaest. Hebr.) »et clamavit ante eum praeco, et constituit eum super omnem terram Aegypti.« Pro quo Aquila transtulit: »Et clamavit in conspectu ejus ad geniculationem.« Symmachus, etc., usque ad quod juxta prudentiam omnium pater fuit, sed juxta aetatem tenerrimus adolescens [Col. 0171B] et puer.

VERS. 45-49.---»Et vocavit,« etc. (HIER., ibid.) Et vocavit Pharao nomen Joseph, etc., usque ad ut vera illa Hebraeorum super eo quod ante diximus suspicio comprobetur.

»Deditque illi uxorem,« etc. (AUG., ubi supra.) Quaeri solet cujus Putipharis, alias Petefre, ut plerique habent et corrupte, ut supra dictum est, etc., usque ad non est fidei periculosum, nec contrarium veritati Scripturarum.

VERS. 50-58.---»Nati sunt autem Joseph filii duo,« etc. (HIERON.) Observa propter quaestionem quae post de filiis Joseph proponenda est, quod ante famis tempus, quo Jacob intravit in Aegyptum, duos tantum filios Joseph habuit, Manassem et [Col. 0171C] Ephraim.

VERS. 56, 57.---»Aperuitque Joseph universa horrea,« etc. Allegorice. Joseph a penuria frumenti salvat Aegyptum, et Christus a fame verbi liberat mundum. Aperuit horrea sua Christus in orbem terrarum, et erogatione frumenti sui omnia subjugavit. Nisi fratres Joseph vendidissent, defecerat Aegyptus: nisi Judaei Christum crucifixissent, perierat mundus. Joseph interpretatur augmentatio sive ampliatio: sed in illo Joseph ampliationem non habuit nisi sola Aegyptus; in nostro vero, universus mundus. Ille erogavit triticum; noster Dei verbum. »In omnem terram exivit sonus eorum (Psal. XVIII).«



CAPUT XLII.
[Col. 0171D]

VERS. 1-15.---»Audiens autem Jacob quod alimenta venderentur in Aegypto,« etc. (ISID. in Gen., tom. V.) Est frumentum in Aegypto: dicit et Deus Pater, Osee XI: »Ex Aegypto vocavi Filium meum.« Descendunt decem provectiores, id est Judaei, sub decalogo constituti; quos ipse cognoscens, non est agnitus ab eis; cognoscuntur Hebraei a Christo, et ipsi non agnoscunt eum; dederunt illi pecuniam; sed Joseph, id est Christus, triticum dedit, et argentum reddidit, quia non pecunia emitur Christus, sed gratia.

VERS. 16-22.---»Mititte ex vobis unum . . . . . alioquin per salutem Pharaonis exploratores estis.« [Col. 0172A] (AUG. Quaest. in Gen.) Quid est quod Joseph, vir sapiens, etc., usque ad erit Deus, non enim erit, sed habebitur

VERS. 22-26.---»Nesciebant autem,« etc. (Aug., ibid.) Quid est quod cum inter se poenitentes loquerentur de Joseph, etc., usque ad sicut ipsum in exteras provincias vendiderant.

VERS. 27-34. »Apertoque,« etc. Fratres Joseph dant argentum, quia Judaei conversi dimittunt litteram occidentem, et accipiunt spiritum vivificantem: reperitur tamen argentum in ore saccorum, quia propter fructum spiritualis intelligentiae non deseritur nitor eloquentiae.

VERS. 35, 36.---»Singuli repererunt,« etc. Fratres Joseph dederunt pecuniam in emptione frumenti, [Col. 0172B] sed eam accepto frumento receperunt, quia noster Joseph non quaerit nostra, sed nos. Gratis enim dat sua munera, et in nostra emptione nos ditiores facit.

VERS. 37.---»Cui respondit Ruben,« etc. (STRAB.) Ruben ait: »Duos filios meos interfice, si non reduxero illum tibi,« etc., nec tamen obtinuit. At Judas dicens: »Reus ero peccati in patrem omni tempore,« impetravit, quia ei commissus est Benjamin. Plus est ergo reum esse peccati, quam corporaliter occidi.

VERS. 38.---»Deducetis canos meos,« etc. (AUG.) Quaeritur utrum ideo ad infernum, quia cum tristitia, an etiam si abesset tristitia, tanquam ad infernum moriendo descensurus haec loquatur? De inferno [Col. 0172C] enim magna quaestio est, et quid inde Scriptura sentiat, ubicunque hoc memoratum fuerit, observandum est.



CAPUT XLIII.

VERS. 11-22.---»Modicum resinae et mellis et storacis,« etc. (HIER. Quaest. Hebr., tom. III.) Aliquid resinae, et mellis, etc., usque ad eo quod in illo sunt aromata diversa condita.

VERS. 23-28.---»Deus vester et Deus patris vestri dedit vobis thesauros,« etc. (AUG.) Mendacium videtur, sed aliquid significare credendum est. Argentum enim, quod datur et non minuitur, quod et probatum appellatum est, illud forte est de quo dicitur psalmo XI: »Eloquia Domini eloquia casta, argentum igne examinatum, probatum terrae, purgatum [Col. 0172D] septuplum,« id est probatum perfecte.

VERS. 29-31.---»Attollens autem Joseph oculos vidit Benjamin,« etc. (ISID.) Act. IX Paulum quasi lux circumfulsit, qui parvulus, quia nondum maturam fidei aetatem gerebat. Unde etiam adolescens legitur, dum lapidantium Stephanum vestimenta servabat. Flevit Joseph; caecitas Pauli fletus est Christi; lavit faciem Christus, cum baptizatur Paulus, per quem a plurimis videndus est Christus.

(AUG.) Affectus boni animi semper proclivis est ad pietatem. Unde in Joseph virtutum possumus considerare copiam. Castus erat, cum sprevit impudicitiam dominae; sapiens, cum diligenti investigatione fratrum animos explorabat, qualiter sentirent [Col. 0173A] de fratre suo uterino; justus erat in adhibitione disciplinae delinquentibus; pius, in conversione poenitentium.

VERS. 32, 33.---»Quibus appositis,« etc. Seorsum appositi sunt cibi Joseph quasi advenae, et scorsum fratribus, quasi exteris natione: Aegyptiis quoque seorsum, quasi indigenis, qui putabant profanum esse cum peregrinis convivium.

VERS. 34.---»Biberuntque et inebriati sunt,« etc. (AUG.) Solent ebriosi hoc testimonium adhibere sibi in patrocinium propter Joseph, qui valde sapiens commendatur. Sed hoc verbum pro saturitate ponitur in Scripturis, unde psalmo LXIV: »Visitasti terram et inebriasti eam,« quia in laude benedictionis hoc positum est, et donum Dei commemoratur; apparet [Col. 0173B] hanc ebrietatem saturitatem significare: nam ita inebriari ut inebriantur ebriosi, nec ipsi terrae utile est; quoniam majore humore quam sufficit, corrumpitur; sicut vita ebriosi, qui non satietate se replet, sed mergit diluvio.



CAP. XLIV.

VERS. 5-14.---»Scyphus quem furati estis,« etc. (ISID.) Quid sibi vult quod inventus est scyphus Joseph in sacculo Benjamin, nisi quia in corde Pauli coelestis doctrinae jam praefulgebat eloquium, dum esset eruditus in lege? Sed quia subjectus non erat Deo, intra saccum erat scyphus, doctrina intra legem, lucerna intra modium. Missus tamen Ananias manum imposuit, marsupium solvit, et argentum [Col. 0173C] resplenduit, et decidentibus squamis, quasi vinculis, soluto sacco, id est deposito legis velamine, adeptus est gratiae libertatem, et revelata facie sermonis Evangelium praedicat.

VERS. 15.---»An ignoratis quod non sit similis mei in augurandi scientia?« (AUG. Quaest. in Gen., tom. III.) Quid hoc sibi velit quaeri solet. An quia non serio sedjoco dictum est, etc., usque ad cognito fratre, quem a se perditum existimabant.

VERS. 16-34.---»Cui Judas,« etc. (AUG., ubi supra.) Multa in narratione Judae aliter dicta sunt quam cum illis egerat Joseph, etc., usque ad sed qui noverat eum scire, ut eum flecteret ad misericordiam narrationi inserebat.



CAPUT XLV.
[Col. 0173D]

VERS. 7-9.---»Misit me Deus,« etc. (AUG. Quaest. in Gen., tom. III.) Quid est quod juxta alia exemplaria ita legitur: »Misit enim me Deus ante vos, remanere reliquias vestras super terram, et enutrire semen reliquiarum vestrarum magnum?« Hoc enim non usquequaque consonat, etc., usque ad »et sic omnis Israel salvus fieret.«

VERS. 10-15.---»Habitabis in terra Gessen,« etc. (HIERON.) In Hebraeo habetur Gosen ([Figure: [Hebrew Text] 2Kb] ). Unde error increvit quod terra Gessen in Arabia sit. Porro, sicut in nostris codicibus est, per extremum m scribitur Gessem, quod mihi nequaquam placet terram significare complutam. Gessem enim in imbrem [Col. 0174A] vertitur, ubi et in plerisque Gessem reperitur.

VERS. 16-21.---»Et gavisus est Pharao,« etc. Haec verba Pharaonis quae ad Joseph de Jacob et filiis ejus locutus est, significant gaudia gentilis populi de conversione Judaeorum. Magna enim devotio est Ecclesiae gentium quod Israeliticus populus ad fidem veniat, quibus, si convertantur et fidei participes exstiterint, promittit spirituales opes virtutum, et gratiam Spiritus sancti, quam qui accipit, indigentia boni non laborabit.

VERS. 22-28.---»Benjamin vero dedit,« etc. Trecenti argentei dantur Benjamin, quos a Christo accepit qui praedicat Trinitatem, vel Christi crucem. Unde Paulus ait I ad Corinth. II: »Non judicavi me [Col. 0174B] aliquid scire inter vos, nisi Christum Jesum, et hunc crucifixum.« Quinque stolas accepit, id est sapientiam omnium sensuum. Praecellit ergo Paulus abundantia meritorum: sed et fratres, id est alii praedicatores, habent gratiam suam, id est binas stolas, ut confiteantur Christum Deum et hominem. Unde Prov. XXXI: »Omnes domestici ejus vestiti duplicibus,« id est mystica et morali intelligentia. Mittuntur et patri munera, et Christus promissis muneribus invitat populum suum. Munera portant asini, id est gentiles, inutiles et laboriosi: nunc autem portant utiles in typo Christi munera, in Evangelio munerum largitore.

(ISID.) Expavit Jacob, id est plebs incredula: sed postquam gesta Christi cognovit, revixit spiritus [Col. 0174C] ejus, et qui mortuus videbatur, fide resurrectionis Christi vivificatur. Vocatur ergo a filiis suis, id est, a Petro, Paulo et Joanne, populus Judaeorum ad gratiam. Occurrit illi Judas, qui interpretatur confessio, quia praecedit confessio quos ante perfidia possidebat: et sic Joseph, id est Christus, occurrit, qui senem jam aetate suscipiat ultimo tempore populum Judaeorum, non secundum merita, sed secundum electionem gratiae, et imponat manum super oculos ejus, et caecitatem auferat; quod distulit, ut postremus crederet, qui ante non putavit esse credendum. Unde ad Romanos undecimo capite: »Quia caecitas ex parte in Israel facta est, donec plenitudo gentium intraret, et sic omnis Israel salvus fieret.«



CAPUT XLVI.
[Col. 0174D]

VERS. 26.---»Cunctae animae quae ingressae sunt cum Jacob in Aegyptum,« etc. (AUG.) Videndum est quid respondeatur eis qui hoc testimonio confirmant a parentibus animas cum corporibus propagari: animas enim dictas pro hominibus, a parte totum figurata locutione, nullus ambigit. Sed quomodo ipsam partem, id est animam cujus nomine totus homo significatus est, alienamus ab eo quod dictum est, »exierunt de femoribus ejus,« ut carnes ex illo tantum natas (quamvis solae animae nominentur) accipiamus, quaerendi sunt modi locutionum in Scripturis.

VERS. 27.---»Filii autem Joseph,« etc. (HIERON. [Col. 0175A] Quaest. Hebr., tom. III.) Omnes animae domus Jacob, etc., usque ad licet plerique tradant Lucam, ut proselytum, Hebraeas litteras ignorasse.

VERS. 28-31.---»Misit autem Judam,« etc. (HIER., ibid.) Judam vero misit ante se ad Joseph, etc., usque ad pagum Arsenoyten sic olim vocatum autumant.

VERS. 32-34.---»Et sunt viri pastores,« etc. (AUG. Q. in Gen., tom. III.) Commendatur in patriarchis, quod pecorum nutritores erant a pueritia sua, etc., usque ad in fine habituri ordinatissimam et sempiternam felicitatem.



CAPUT XLVII.

VERS. 9, 10.---»Dies peregrinationis,« etc. (AUG. Q. in Gen., tom. III.) Quid est quod dicit Jacob [Col. 0175B] Pharaoni, etc., usque ad non manent in domo in aeternum.

VERS. 11.---»Joseph vero patri et fratribus suis . . . Ramesse.« Quaerendum est utrum terra Ramesses ipsa sit Gessen: hanc enim petierant, et Pharao praeceperat dari.

(ISID.) Allegorice. Tradidit Joseph patri et fratribus optimam terram Gessen, praebens eis cibaria, quia fames terram oppresserat: sic et Dominus parentibus, id est patriarchis et prophetis, ex quibus est secundum carnem, sive omnibus sanctis, de quibus in Evangelio dicit Matth. II: »Hi sunt fratres mei, qui faciunt voluntatem Patris mei,« his dat terram optimam, de qua dicitur psal. XXVI: »Credo videre bona Domini in terra viventium.«

[Col. 0175C] VERS. 12-15.---»Praebens cibaria, singulis,« etc. Metiebatur triticum patri suo Joseph, nec tamen eum pater quando vidit, nec quando triticum accepit, adoravit: quomodo ergo somnium impletum putamus, nisi majoris rei contineat prophetiam.

VERS. 16-19.---»Adducite pecora vestra, et dabo vobis,« etc. Quaeritur, eum Joseph frumenta colligeret, unde homines viverent, pecora unde vivebant, cum tanta fames invaluisset, et fratres Joseph Pharaoni dixerunt: »Non sunt pascua pecoribus puerorum tuorum,« etc. Si ergo ea fame pascua defecerant in terra Chanaan, cur in Aegypto non defecerant, cum eadem fames esset ubique? An, sicut perhibetur ab eis qui loca sciunt, in multis Aegypti paludibus poterant pascua non deesse, etiam [Col. 0175D] cum fames esset frumentorum, quae solent Nili inundatione provenire: dicuntur illae paludes feracius pascua gignere, quando aqua Nili minus excrescit.

VERS. 20, 21.---»Emit igitur,« etc. Non injustitiae vel iniquitatis arguitur Joseph, cum etiam fidelitas ejus inde commendetur, quia nullius personae gratiam suscepit, sed juxta emptoris pretium aequo libramine repensavit.

Mystice autem significat omnes qui in spiritali Aegypto sunt et ejus opes ambiunt, servos esse. Nullus est enim liber Aegyptius, qui carnalis est, et venundatus sub peccato: Pharao enim eos subjecit; unde fortasse dicitur Exod. XX: »Ego sum Dominus Deus [Col. 0176A] tuus, qui eduxi te de Aegypto, de domo servitutis.« Unde Rom. VI: »Non regnet peccatum in vestro mortali corpore.« etc. Et ibidem: »Servi estis ejus cui obedistis, sive peccati in mortem, sive obeditionis ad justitiam.« Aegyptii autem violenter in servitutem redacti sunt, Hebraei vero violenter in servitium. Vendiderunt autem Aegyptii semetipsos, nec dispensatoris culpa est, ubi digna repensantur pro meritis. Hoc et Paulus fecit, cum illum qui indignus numero sanctorum vel consortio fuit, Satanae tradit (I Cor. V). Nemo ergo dicat Paulum durius egisse, qui hominem de Ecclesia ejecit, ut expulsus disceret non blasphemare: hominis enim voluntas est iniqua, cum amans terrena despicit coelestia, et propter avaritiam se subjicit diabolo. Dei autem [Col. 0176B] permissio est justa, cum eum qui spernens meliora, elegit pejora, dimittit arbitrio suo ut cadat. »Emit igitur,« etc. Allegorice emptio Joseph, qui frugibus emit terram Aegypti, significat Christum doctrina et sanguinis pretio redimere mundum. Quod autem dicit: »Accipite semina, et serite agros ut fruges habere possitis,« etc., semen est verbum Dei, agri corpora quae vomere evangelico exarata, et semine spirituali seminata, fructum virtutum germinant. Quinta pars, quae regi dabatur, quinque sensuum census, qui Christo regi solvendus. Quatuor reliquae in sementem et cibos possessoribus permittuntur, quia actualis vitae usus unicuique conceditur, ut seminet virtutum opera, et fructus justitiae metat in vitam aeternam, qui a Christo nobis tribuitur. Unde [Col. 0176C] Joseph dicitur: »Salus nostra in manu tua est,« quia salus mundi in potestate Christi.

VERS. 22-28.---»Praeter terram sacerdotum,« etc. Hoc significat, Ecclesiae terram, in qua veri sunt sacerdotes, liberam esse a censu mundano, quae verbo divino indesinenter pascitur, nec damnum panis spiritualis sustinebit.

VERS. 29, 30.---»Cumque appropinquare cerneret diem mortis suae,« etc. (AUG., Quaest. in Gen., tom. III.) Ea filium juratione constringit, etc., usque ad qui in baptismo apparuit fere trigesimo anno.

VERS. 31.---»Quo jurante.« (AUG., ubi supra.) Quod habent Latini codices, »Adoravit super caput virgae ejus,« nonnulli emendatius habent: »Adoravit [Col. 0176D] super caput virgae suae,« vel »in capite virgae suae,« vel »in cacumine, vel super cacumen virgae suae.« Et ideo merito quaeritur quid sit quod dictum est, etc., usque ad ubi figura rei futurae praesignabatur.

(HIERON.) »Et adoravit Israel contra summitatem virgae ejus.« Hoc etiam in loco quidam frustra simulant adorasse Jacob summitatem sceptri Joseph: quod scilicet honorans filium potestatem illius adoraverit, cum in Hebraeo multo aliter legatur: »Et adoravit Israel ad caput lectuli;« quia postquam juravit ei filius, securus de petitione, adoravit Deum conversus ad caput lectuli. Sanctus enim vir et Deo deditus senectute oppressus, sic habebat [Col. 0177A] lectulum positum, ut ipse jacentis habitus absque ulla difficultate ad orationem esset paratus.



CAPUT XLVIII.

VERS. 1.---»His ita transactis . . . . assumptis duobus filiis Manasse et Ephraim.« (HIERON.) Et tulit duos filios secum, Manassen et Ephraim. Ex hoc apparet quod supra diximus, quia Joseph ad id locorum duos tantum filios habuit, Ephraim et Manassen. Si autem post multos annos moriente Jacob duos tantum duxit ad benedictionem, illo utique tempore cum filii ejus generare nequiverant, parvuli atque lactentes, in ingressu patris et fratrum, nepotes ex his habere non potuit.

VERS. 2-4.---»Qui confortatus,« etc. (HIERON.) [Col. 0177B] Et confortatus Israel sedit super lectulum. Cur LXX idem verbum aliter atque aliter ediderint nescio, sed audacter dico quod idem verbum mittha [Figure: [Hebrew Text] 2Kb] , quod hic lectulum transtulerunt, supra ubi dixit adorasse Jacob, virgam nominaverunt.

VERS. 5, 6.---»Duo igitur filii qui nati,« etc. (HIERON., Quaest in Gen.) Patet quod septuaginta animae ingressae sunt in Aegyptum, etc., usque ad sed in tribus Ephraim et Manasse quasi appendices miscebuntur.

VERS. 7-11.---»Mihi enim quando veniebam de Mesopotamia, mortua est Rachel et sepelivi eam,« etc. Joseph quasi nescienti indicat ubi et quando matrem sepelierit, forte prophetice commemorans ibi sepultam esse matrem ejus, ubi erat Christus nasciturus.

[Col. 0177C] VERS. 12-15.---»Cumque tulisset eos Joseph de gremio patris,« etc. (Isid. in Gen., tom. V.) Sicut factum est in Esau et Jacob, dicente Domino: »Major serviet minori,« ita et in filiis Joseph, etc., usque ad et juniorem de sinistro dextrum.

VERS. 16-21.---»Invocetur super eos nomen meum.« (AUG.) Notandum ex hoc loco non solum exauditionem, sed invocationem etiam dici, quae non Dei, sed hominum sunt.

VERS. 22.---»Do tibi partem unam,« etc. (HIERON. in Gen., tom. III.) »Ego dedi tibi Sichimam praecipuam super fratres tuos, quam accepi de manibus Amorrhaeorum in gladio meo et sagitta.« Sichima juxta Graecam et Latinam consuetudinem declinata [Col. 0177D] est, etc., usque ad et Mausoleum ejus ibi usque hodie cernitur.

(AUG.) Quod Sichimam dicit Jacob praecipuam se dare filio suo Joseph, et addidit quod possederit eam in gladio et arcu, quaeritur quomodo ad litteram conveniat Gen. XXXIV. Emit enim centum agnis possessionem illam, non cepit jure belli. An quia Salem civitatem Sichimorum filii ejus expugnaverant, et jure belli potuit ejus fieri, ut justum bellum cum eis videatur, qui priores fecerunt injuriam, contaminando ejus filiam? Cur ergo non dedit eam majoribus filiis suis, qui hoc fecerunt? Deinde si modo de victoria glorians dat eam Joseph, cur ei tunc displicuerunt filii qui hoc commiserunt? Cur denique cum eos benediceret, id exprobrando memoravit? [Col. 0178A] Latet ergo hic propheticum sacramentum, quia Joseph quadam praecipua significatione Christum significavit: et ei datur illa terra ubi obruit Jacob deos alienos (Gen. XXXV), ut Christus intelligatur possessurus gentes diis patrum suorum renuntiantes et in Christum credentes.



CAPUT XLIX.

(ALBIN.) In benedictionibus Jacob historia tenenda, et allegoria investiganda: historia de divisione terrae promissionis, allegoria de Christo et Ecclesia, quae in novissimis temporibus revelanda; prius tamen historiae fundamenta sunt jacienda.

VERS. 3, 4.---»Ruben primogenitus meus,« etc. (HIERON., Quaest. in Gen.) »Ruben primogenitus [Col. 0178B] meus, tu fortitudo mea,« et principium filiorum meorum, etc., usque ad primogeniti ordinem perdidisti.

VERS. 5.---»Simeon et Levi,« etc. (HIERON., ubi supra.) LXX: »Simeon et Levi fratres consummaverunt iniquitatem adinventionis suae,« etc., usque ad »in consilium eorum non veniat anima mea.«

VERS. 8.---»Juda, te laudabunt,« etc. (HIERON., ubi supra.) Quia Juda confessio vel laus interpretatur, etc., usque ad juxta eumdem sensum aliis verbis Ecclesia monstratur, de qua dicitur Matth. V: »Non potest civitas abscondi super montem posita.«

VERS. 9.---»Catulus leonis Juda: ad praedam, [Col. 0178C] fili mi, ascendisti: requiescens accubuisti ut leo,« etc. (ISID.) Vel catulus leonis in somno requievit, quia non necessitate, sed potestate. Unde: »Potestatem habeo ponendi animam meam, et nemo tollit eam a me, sed ego pono eam (Joan. X).« Quod vero addit, »et ut catulus leonis,« inde enim mortuus unde natus. Aiunt physici quod catulus leonis, cum fuerit natus, tribus diebus dormit et tribus noctibus. Deinde patris fremitu tremefactus cubilis locus excitat dormientem: Christus quoque in cubili sepulcri tribus noctibus jacens, somnium mortis implevit. Bene ergo Christus ut leo requievit, qui non solum mortis acerbitatem, sed et imperium vicit, et ut catulus leonis, quia die tertia resurrexit. Unde additur.

[Col. 0178D] »Quis suscitabit eum?« etc. Nullus, subaudi, nisi ipse qui ait Joan. II: »Solvite templum hoc et in triduo resuscitabo illud.«

VERS. 10.---»Non auferetur sceptrum de Juda,« etc. Tandiu enim ex semine Judae reges apud Judaeos fuerunt, donec Christus ex Virgine nasceretur. Primus enim in gente Judaeorum rex alienigena fuit. Herodes, quando jam Christus natus est. Qui ergo negat venisse Christum, ostendat regem de tribu Juda in gente Judaeorum.

VERS. 11.---»Ligans ad vineam pullum suum,« etc. Gentes quas sibi subjunxit. Unde Ezech. XVIII: »Vivo ego, dicit Dominus, nisi hos homines induam sicut vestimentum.« Nos enim Christus in sanguine [Col. 0179A] uvae mundavit quando sicut botrus in ligno crucis pependit, et ex latere ejus aqua in ablutionem, et sanguis exivit in redemptionem.

VERS. 12.---»Pulchriores oculi,« etc. (ISID.) Quia doctrina eorum austeritatem veteris legis exsuperat, et evangelica praecepta clariora sunt quam legis mandata.

»Lacte,« id est doctrina legis, quae carnalem populum vel parvulum lacte alebat: sed »candidiores,« Ecclesiae doctores, qui fortem et validum verbi cibum manducant, et distribuunt. Unde Hebr. V: »Perfectorum est solidus cibus,« qui bene »candidiores lacte« dicuntur, quia candidi, puri et ab omni macula liberi.

VERS. 13.---»Zabulon in littore,« etc. Ut credentibus [Col. 0179B] refugium et periclitantibus demonstret fidei portum. Contra omnes terminos saeculi solidata exspectat naufragium Judaeorum et procellas haereticorum: qui circumferuntur omni vento doctrinae, inde etiam apostoli aliqui assumpti: ibi saepe Dominus docuit. Pertingit autem usque ad Sidonem, id est, usque ad gentes pervenit. Unde Isa. IX: »Terra Zabulon, et terra Nephthali, via maris trans Jordanem,« etc. Sidon, venatio: et ex eis locis sumpti sunt venatores, de quibus dicitur Jer. XVI: »Mittam venatores multos, et venabuntur vos in omni monte.«

VERS. 14, 15.---»Issachar.« (HIERON. Quaest. Hebr.) Bonum desideravit requiescens inter medios clericos, etc., usque ad et ideo ei omnes tribus serviant, [Col. 0179C] quasi magistro dona portantes.

»Accubans inter terminos,« etc. Accubare, est exspectato mundi fine quiescere, nihilque de mundanis quaerere, sed ultima desiderare. Fortis asinus requiem vidit, et terram optimam: cum simplex gentilitas ad robur operis se erexit, quia ad vitae patriam tendit.

VERS. 16-18.---»Dan judicabit populum suum,« etc. (ISID. in Gen., tom. V.) Alii per haec verba putant praedici Antichristum de tribu Dan futurum, etc., usque ad et post beneficia fictae dulcedinis exercet cornua potestatis.

»Dan judicabit populum suum sicut unum de sceptris Israel. Fiat Dan coluber in via, regulus in [Col. 0179D] semita, mordens ungulas equi, et cadat ascensor ejus retrorsum. Salvatorem tuum exspectabo, Domine.« (HIERON., ubi supra.) Samson judex Israel de tribu Dan fuit, etc., usque ad et ipse erit exspectatio gentium.

VERS. 19, 20.---»Gad.« (HIERON.) Latrunculus latrocinabitur ante eum, etc., usque ad et victis hostibus fortiter dimicavit.

»Gad accinctus praeliabitur ante eum.« (ISID.) Christus ante et retro praeliabitur contra Antichristum: ante, occulto adventu humilitatis; post, manifestata gloria majestatis. Unde Moyses Deut. XXXIII: »Benedictus in latitudine Gad, quasi leo requievit: cepitque brachium et verticem, et vidit principatum suum.« Christus enim in sepulcro quievit, verticem [Col. 0180A] et superbiam excelsorum humiliavit, et ei datus est principatus, et honor, et regnum.

VERS. 21.---»Nephthali.« (HIERON.) Allegorice. Virgultum dissolutum, dans nationi pulchritudinem, etc., usque ad quia ibi vel maxime docuit, ut in Evangelio quoque scriptum est.

»Nephthali cervus emissus,« etc. (ISID.) Apostoli enim et praedicatores, velociter exsilientes, sicut cervi, transcendunt impedimenta saeculi, et excelsa meditantes, dant eloquia pulchritudinis, id est praedicant doctrinam Salvatoris.

VERS. 22-26.---»Filius accrescens Joseph,« etc. (HIERON., ubi supra.) »Filius accrescens super fontem,« etc., usque ad imperans quoque decem tribubus Israel.

[Col. 0180B] VERS. 27. »Benjamin lupus rapax,« etc. (HIERON., ibid.) »Mane comedet praedam et ad vesperam dividet escam.« Quanquam de Paulo manifestissime prophetia sit, quod in adolescentia sua persecutus Ecclesiam, in senectute praedicator Evangelii fuerit, etc., usque ad super sacerdotibus qui, servientes altari, vivant de altari (I Cor. IX).

»Benjamin lupus rapax,« etc. (ISID.) Quidam doctorum hoc ad Hierusalem retulit, etc., usque ad tunc dividet escam, intelligens a spiritu litteram esse dividendam, quia »littera occidit, spiritus autem vivificat (II Cor. III).«

VERS. 28-31.---»Omnes hi in tribubus,« etc. Quaeritur cur Jacob omnes quos de liberis et ancillis [Col. 0180C] genuit, aequali honore filios et haeredes constituerit? quia sicut Christus omnibus qui per fidem corpori ejus conciliantur, pari honore et gloria coelestia praemia largitur. »Non est enim ibi discretio an Judaeus sit an Graecus, Barbarus an Scytha, servus an liber: quia per omnia et in omnibus« Christus, qui formam servi induit, et pro libero et pro servo servivit, ut omnibus aequale donum largiatur. Quicunque enim fidem Domini promeretur, nullis maculis carnalis nativitatis offuscatur. Unde Joel. II: »Effundam de spiritu meo super omnem carnem.«

VERS. 32.---»Appositusque,« etc. (STRAB.) Quaerendum de quo populo dicatur? Nam de patribus nulla quaestio est. Notum est enim quod ad Abraham et Isaac appositus est, sed populus multitudo est. [Col. 0180D] Illi autem tam pauci non poterant populus dici. Intelligendum ergo hoc etiam de angelis dici, ad quorum societatem, de mundo transeuntes, apponuntur sancti. Unde Hebr. XII: »Accessistis ad montem Sion, et ad Hierusalem coelestem, et ad frequentiam angelorum,« etc.



CAPUT L.

VERS. 1-3.---»Quod cernens Joseph, ruit. . . . transierunt quadraginta dies.« (STRAB.) Qui numerus poenitentiae et humilitati convenit. Unde in lege et in Evangelio a prophetis et ab ipso Domino observatus est.

(AUG.) Quadraginta dies sepulturae, quos memorat Scriptura, forte poenitentiam significant, qua sepeliuntur peccata. Non enim frustra quadraginta dies [Col. 0181A] jejuniorum sunt constituti, quibus Moyses, et Elias, et ipse Dominus jejunavit, et Ecclesia praecipuam observationem jejuniorum Quadragesimam vocat. Unde et apud Jonam de Ninivitis scriptum est: »Adhuc quadraginta dies, et Ninive subvertetur (Jon. III), ut per tot dies, accommodatos scilicet humiliationi poenitentium, intelligantur in jejuniis sua flevisse peccata, et impetrasse misericordiam. Nec tantum luctui poenitentium hic numerus convenit. Quadraginta enim dies post resurrectionem fuit Dominus cum discipulis suis intrans et exiens, manducans et bibens, qui dies laetitiae fuerunt. Nec septuaginta Interpretes errasse credendi sunt qui dixerunt: »Triduum, et Ninive subvertetur:« majore enim auctoritate praediti quam interpretum [Col. 0181B] officium est, prophetico spiritu (quo etiam ore uno in suis interpretationibus, quod magnum miraculum fuit, consonuisse firmantur) »triduum,« posuerunt, quamvis non ignorarent quod »quadraginta dies« in Hebraeo legerentur; ut in Christi clarificatione intelligerentur dissolvi et aboleri peccata, »qui traditus est propter delicta nostra, et resurrexit propter justificationem nostram.« Clarificatio autem Domini in resurrectione et ascensione cognoscitur. Unde hic quamvis unum et eumdem spiritum dedit: primo postquam resurrexit, secundo postquam ascendit; et quia post triduum resurrexit, post quadraginta autem dies ascendit: unum horum, quod posterius factum est, per numerum quadraginta dierum Hebraei significant; alterum vero de triduo, quod ad [Col. 0181C] eamdem rem pertinet, Septuaginta memorant, non interpretationis servitute, sed prophetiae auctoritate. Non ergo dicamus unum horum falsum esse, et pro aliis interpretibus contra alios litigemus; cum illi qui ex Hebraeo interpretantur, probent scriptum esse quod interpretantur; et Septuaginta auctoritas, quae tanto divinitus facto miraculo commendatur, tanta in Ecclesiis vetustate firmetur.

»Septuaginta diebus.« (STRAB.) Ethnici novem diebus mortuos suos flebant. Unde et novendialis nona dies vocabatur, quando sepeliebantur. Dei cultores septem diebus exsequias celebrabant. Unde Eccli. XXII: »Luctus mortui septem dies: luctus autem fatui omne tempus vitae ejus.« Septenarius enim requiem significat. Unde septima dies sabbatum, [Col. 0181D] id est requies dicitur. Celebrant ergo septimam diem mortuorum, optantes illos cum Domino requiescere a laboribus praesentis vitae. Hinc ergo dicitur: »Flevit eum Aegyptus septuaginta diebus,« qui est decuplatus septenarius. Septies enim deni, septuaginta sunt. Potest etiam dici quia sicut tertia dies mortui agitur a fidelibus, ut anima, quae est triplicis naturae, requiescat; ita septimus dies celebratur, ut anima corpori reconcilietur, quae carne illiciente peccavit. In septenario etiam tria sunt et [Col. 0182A] quatuor; ternarius pertinet ad animam, quae irascibilis, et concupiscibilis, et rationalis est; quaternarius ad corpus, qui quatuor constat elementis.

VERS. 4-21.---»Et expleto planctus tempore,« etc. (AUG.) Quod mandavit Joseph potentibus Aegypti, ut dicerent Pharaoni nomine ejus: »Pater meus adjuravit me dicens: In monumento quod ego feci mihi in terra Chanaan, ibi me sepelies;« quaeritur quomodo verum sit, cum haec verba patris ejus, cum de sepultura mandaret, non legantur. Sed ad sententiam verba sunt referenda, sicut supra alia similiter iterata. Voluntati enim enuntiandae et in notitiam perferendae, oportet verba servire. Fodisse autem sibi Jacob sepulcrum nusquam superius legitur, sed certe, nisi fodisset, non modo diceretur.

[Col. 0182B] VERS. 10.---»Veneruntque ad aream Atad,« etc. Hic locus trans Jordanem est, et distat ab Hebron septuaginta passuum millibus. Praetergressi sunt ergo locum in quo debebant sepelire eum, et postea transito Jordane redierunt ad locum duplicis speluncae. Unde quaeri potest quare hoc fecerint. Si dicit aliquis quia bella timebant, sicut filii Israel circumducti per desertum quadraginta annis, donec transmisso Jordane venerunt ad terram promissionis. Sed majoris significantiae causa factum est hoc. In loco enim quae area Arad dicitur, postea multitudo filiorum Israel murmurans contra Dominum, divino igne consumpta est. Tanto ergo luctu non tam mors Jacob, quam ruina populi futura lugebatur.

VERS. 22, 23.---»Vixitque centum decem annis.« [Col. 0182C] (AUG., in Gen., tom. III.) Cum hos filios filiorum vel nepotes filiorum dicat Scriptura Joseph vivendo vidisse, quomodo jungit eos sexaginta quinque animabus cum quibus Jacob Aegyptum dicit intrasse, etc., usque ad quae illo vivo propagabatur, per quem factum est ut ingrederetur.

VERS. 24.---»Asportate ossa,« etc. (STRAB.) Joseph, sicut pater ejus, terram promissionis tota mente desiderabat, et incolatum Aegypti detestabatur. Nos quosque moraliter instruit, ut quandiu sumus in hoc mundo, terram promissionis, id est viventium, semper desideremus, et ibi requiescere optemus: quod bene fit, si numerum annorum Joseph moribus imitemur. Centum enim et decem vitae annis expletis mortuus est: nos quoque studeamus [Col. 0182D] per decalogi observantiam ad aeternam beatitudinem quam centenarius significat, pervenire.

VERS. 25.---»Conditus aromatibus.« (STRAB.) Felix est anima quae, aromatibus virtutum condita in loculo corporis degens, quotidie proficiendo perenni vitae reservatur. Siquidem in fide, spe et charitate custodita fuerit, per gratiam Christi pervenire merebitur ad speciem divinae contemplationis, cujus adoptio perfecta est laetitia; unde psal. XV: »Adimplebis me laetitia cum vultu tuo.«




[Col. 0183]
LIBER EXODUS Hebraice VEELLE SEMOTH ([Figure: [Hebrew Text] 2Kb] ), id est, HAEC SUNT NOMINA; Graece , id est EXITUS. (G)*



PROTHEMATA IN EXODUM.
[Col. 0183A]

(RAB.) In Pentateucho excellit Exodus, in quo pene omnia sacramenta quibus Ecclesia instruitur, figuraliter exprimuntur. Per corporalem enim exitum filiorum Israel de Aegypto corporalis noster exitus de Aegypto spirituali signatur. Per mare Rubrum, et Pharaonis submersionem atque Aegyptiorum, baptismi mysterium et spiritualium hostium interitus. Per typici agni immolationem, et Hebraeorum liberationum, veri Agni passio et nostra redemptio. De coelo datur manna, et aqua de petra. Hic est panis qui de coelo descendit (Joan. VI) et doctrina Christi. In monte dantur praecepta atque judicia populo Dei, ut supernis subjiciamur disciplinis. [Col. 0183B] Tabernaculum, et vasa ejus construuntur, cultus et sacrificia imperantur, quibus Ecclesiae ornatus et spiritualia sacrificia significantur. Mystica unctio et thymiamata conficiuntur, quibus sanctificatio spiritus et orationis odoramenta commendantur. Hinc Paulus ait: Omnes eamdem escam spiritualem manducaverunt, et omnes eumdem potum spiritualem biberunt, etc.

(I Cor. X.) Hinc quoque Joannes: Facta sunt haec, inquit, ut Scriptura impleretur: Os non comminuetis ex eo (Joan. XIX).

(BED.) Veelle Semoth ([Figure: [Hebrew Text] 2Kb] ) Hebraice: Graece: exodus, exitus vel egressus Latine.



CAPUT PRIMUM.

VERS. 5.---Erant igitur omnes animae eorum qui [Col. 0183C] egressi sunt de femore Jacob, septuaginta, etc. Septuaginta animae, id est, septuaginta discipuli, cum Jacob, id est, Christo, ingrediuntur in Aegyptum, id est, mundum, missi scilicet ad praedicandum. Aliter, septuaginta animae Aegyptum ingressae, mystice in numero remissionis accipiuntur, ut huic scilicet saeculo, quod per Aegyptum figuratur, post tanta peccata detur remissio peccatorum.

VERS. 6, 7.---Quo mortuo, etc. (ISID. in Exod.) Sic postquam verus Joseph pro omnibus gustavit mortem, et destruxit eum qui mortis imperium habebat, multiplicatus est populus fidelium. Nisi enim in terra granum mortuum fuisset, solum mansisset.

(ORIG., hom. 1, in Exod.) Si moriatur in te Joseph, [Col. 0183D] id est, mortificationem Christi in te suscipias, et mortifices membra tua peccato, multiplicantur in te filii Israel, sensus scilicet boni et spirituales. Si enim sensus carnis mortificentur, sensus animae crescunt, et morientibus in te vitiis, virtutes augentur, et terra et multiplicat in operibus bonis, quae per officium corporis ministrantur. Paulum multiplicaverat terra, qui dicebat: Permanere autem [Col. 0184A] in carne magis necessarium est propter vos. Dum enim manet in terra, id est in carne sua, multiplicatur credendo Ecclesia, acquirendo populum Deo, et ab Hierusalem usque ad Illyricum Evangelium praedicando.

VERS. 8-10.---Surrexit interea rex novus super Aegyptum, etc. (ORIG.) Allegorice. Hic est diabolus, qui dixit in corde suo: Non est Deus; qui genti suae, id est apostatis angelis, dicit: Ecce populus filiorum Israel, eorum scilicet qui possunt mente Deum videre, potentior est nobis: Venite, opprimamus eum sapienter. Sentit diabolus quia magnus sit populus Israel, et fortior ipso, quia saepe congressus est, saepe superatur. Scit Jacob luctatum esse, et adjutorio angeli obtinuisse contra adversarium, et invaluisse [Col. 0184B] cum Deo. Aliorum quoque sanctorum luctas sensit, spiritualia certamina pertulit: timet ne quando eveniat bellum, et consentiant adversariis ejus, et divictis eis [devicto eo] discedant de terra sua. Videtur mihi ex his quae patriarchis et prophetis de adventu Christi indicata fuerant, quia sentit venturum qui exuat principatus ejus et potestates, cum fiducia triumphet eos et affligat in ligno crucis.

(RAB. in Exod., tom. II.) In Chronicis Eusebii et Hieronymi legimus, etc., usque ad et in mari Rubro periit, multi Pharaones fuerunt.

(ORIG. homil. 1.) Moraliter. Primum requirere volo quis est rex in Aegypto qui scit Joseph, et qui nescit. Dum enim ille regnaret qui sciebat Joseph, non dicuntur [Col. 0184C] afflicti filii Israel, neque in luto et latere consumpti; neque masculi eorum necati, et feminae vivificatae; sed cum coepit regnare, qui non noverat Joseph. Si Dominus regit nos, et sensus mentis vel animae nostrae illuminatur a Deo, memorans Christum resurrexisse a mortuis, in Aegypto, id est in carne nostra, spiritus noster regnum cum justitia tenet, et filios Israel, id est sensus rationabiles vel virtutes, in luto et latere non consumit, nec curis terrenis atterit. Si horum memoriam sensus noster perdiderit, Christum nescierit: tunc sapientia carnis, quae est inimica Deo, succedit in regnum; alloquitur gentem suam, id est corporeas voluptates, et vitiorum ducibus ad consilium vocatis, deliberat contra filios Israel, quomodo circumveniantur, opprimantur [Col. 0184D] luto, et latere affligantur; mares exponant, feminas alant, aedificent civitates Aegyptii et civitates munitas. Nec putandum est divinos libros Aegyptiorum gesta narrare sine causa: sed quae scripta sunt ad nostram doctrinam scripta sunt (Rom. XV), ut qui haec audis, si forsitan baptizatus es et annumeratus inter filios Israel, et suscepisti in te Dominum regem, et post haec volueris declinare et opera [Col. 0185A] saeculi agere, actus terrae et lutea explere ministeria: scias quia surrexit in te rex alius, qui nescit Joseph, rex Aegypti; ipse te cogit ad opera sua, et laterem operari et lutum; ipse, superappositis magistris et compulsoribus, ad opera terrena flagellis agit, ut aedifices illi civitates; per saeculum discurrere facit maris, et terrae elementa pro cupiditate turbare: forum litibus pulsare et pro exiguo terrae cespite propinquos jurgiis fatigare; castitati insidiari, decipere innocentiam, domi foeda, foris crudelia, intra concientiam flagitiosa committere; in hujusmodi scito te regi Aegypti militare, quod est mundi hujus spiritu agi.

VERS. 11-13.---Praeposuit itaque eis, etc. (ORIG.) Diabolus, convocata gente sua, opprimere cupit [Col. 0185B] rationabilem sensum, qui nunc figuraliter dicitur Israel: praeficit magistros operum, qui cogant eos discere opera carnis, secundum illud psalmi CV: Commisti sunt inter gentes, et didicerunt opera eorum. Docet aedificare civitates Pharaoni. Phitom, quae significat os defectionis, vel abyssi; et Ramesses, quae est commotio tineae, et On, id est Heliopolis, quae dicitur civitas solis. Deficit os, cum mendacium loquitur a veritate et probationibus. Ille ab initio mendax fuit, et ideo tales civitates vult sibi aedificari: os abyssi, quia abyssus perditionis ejus est locus; alia ejus civitas est commotio tineae: qui enim eum sequitur, ibi thesaurizat ubi tinea demolitur, et fures effodiunt et furantur (Matth. VI). Civitatem quoque Solis aedificat, falso nomine transfigurans se [Col. 0185C] in angelum lucis. In his occupat mentes, quae factae sunt ut videant Deum. Prospicit tamen imminere sibi bella et maturum gentis suae exitium; ideo dicit, Gens Israel valet super nos, utinam et nos sentiat valere super se: ut scilicet cogitationes, et concupiscentias malas, quas immittit, non suscipiam sed jacula ignita scuto fidei repellam, et in omnibus quae suggesserit, dicam: Vade retro, Satana: scriptum est enim: Dominum Deum tuum adorabis, et illi soli servies (Matth. IV). Sed et hoc quod dicit, Ne forte accidat nobis bellum, et consentiant hi cum adversariis nostris, ex propheticis vocibus praevidet sibi venturum bellum, et derelinquendum se a filiis Israel, et quod consentiant adversario ejus, et adjiciantur ad [Col. 0185D] Dominum. Hoc est quod Jeremias ait (cap. XVII). Clamavit perdix, congregavit quae non peperit, fecit divitias, et non in judicio: in dimidio dierum ejus derelinquent eum, et in novissimis suis erit stultus. Intelligit ergo perdicem se, quae non peperit, congregasse; et quod hi, quos sine judicio congregavit, relinquent eum, et sequentur Christum, qui genuit. Ipse stultus remanebit, cum ad factorem suum et parentem universa creatura confugerit; ideo indignatur, dicens: Ne expugnantes nos exeant de terra nostra. Non vult nos exire de terra sua, ut semper portemus imaginem terreni: ne eo relicto fugiamus ad eum qui praeparavit regnum coelorum, relinquentes imaginem terreni, et suscipientes imaginem coelestis. Ideo statuit magistros operum, qui artes suas [Col. 0186A] doceant, et nos artifices malitiae faciant. Et quia sunt multi magistri malitiae, quos praefecit Pharao, qui imperant, exigunt, extorquent terrena opera: ideo Christo veniente fecit alios doctores contra illos pugnantes, qui subjicientes omnes principatus eorum, et potestates, et virtutes, defendant a violentia filios Israel, et doceant Israelitica opera, et mente videre Deum; relinquere opera Pharaonis, exire de terra Aegypti, Aegyptios mores et totum veterem hominem cum actibus suis exuere, et induere novum, qui secundum Deum creatus est.

(ISID.) Israel populum Christianum, Pharao diabolum significat: qui luti et lateris imponit gravissimum jugum, servitutem scilicet terreni et lutulenti operis; admistis paleis, id est, levibus et irrationabilibus [Col. 0186B] factis: ut omnibus onere peccatorum oppressis, nemo sit qui regnum ejus disperdat aut vincat.

VERS. 15.---Dixit autem rex Aegypti obstetricibus, etc. (ORIG., hom. 2.) Haec non solum in mundo, qui Aegyptus spiritualiter dicitur, sed in unoquoque nostrum deprehendimus: princeps hujus mundi non vult vivificari masculos, sed feminas; in femina caro et affectus carnis designatur: vir autem rationabilis est sensus, et intellectualis est spiritus, qui potest coelestia capere, Deum intelligere, quae sursum sunt quaerere. Hunc odit princeps Aegypti et necari cupit; cupit autem quae carnis sunt, vivere, et quae ad materiam pertinent corporalem, hae non solum vivere, sed augeri et excoli: vult enim ut omnes carnalia sapiant, temporalia et quae sunt super terram quaerant; nemo [Col. 0186C] levet ad coelum oculos; nemo requirat unde huc venerit; nemo patriam paradisum recordetur. Cum ergo videris homines in voluptatibus vitam ducere, luxu fluitare, conviviis et impudicitiis operam dare, scito quia in his rex Aegypti masculos necat, et vivificat feminas. Si vero unum de mille ad Deum converti, oculos sursum erigere, aeterna quaerere, odisse delicias et luxuriam, amare continentiam: istum quasi masculum necari cupit Pharao, persequitur, mille machinis oppugnat; odit tales, vivere in Aegypto non sinit. Inde est quod in hoc mundo servi Dei habentur contemptui, expositi contumeliis; inde in eos odia et persecutiones concitantur.

Obstetricibus. (ORIG., ibid.) Iste etiam obstetrices corrumpere nititur. Quarum una vocabatur Sephora, [Col. 0186D] id est, passer; altera Phua, scilicet rubens vel verecunda; per has necari mares et vivificari feminas quaerit: sed et timebant obstetrices Deum, et non sicut praecepit eis, fecerunt. Obstetrices docuerunt ante nos quamdam rationabilis eruditionis formam tenere. Obstetrices enim medicae sunt, et tam masculos nascentes quam feminas fovent. Eruditio ergo communis est rationabilis scientia, et ad omnem pene pervenit sensum, omnes instruit et fovet. Si quis in ea virilis animi fuerit, qui velit coelestia quaerere, divina sectari, velut medicatus et fortis, per has eruditiones ad divirorum intelligentiam paratior veniret. Est enim una, velut passer, quae celsiora docet, et rationabilis doctrinae pennis in altum provocat; [Col. 0187A] altera, rubens vel verecunda, moralis est, mores componit, verecundiam docet et honestatem. Mihi tamen (quia dicit Scriptura de his quod timuerunt Deum, et non fecerunt juxta praeceptum regis Aegypti) videntur utriusque Testamenti figuram servare, et Sephora, quae passer interpretatur, legi, quae spiritualis est, convenire: Phua vero, quae rubens vel verecunda, indicare Evangelia, quae Christi sanguine rubent, et per universum mundum passionis cruore rutilant. Ab his ergo animae quae nascuntur in Ecclesia, velut obstetricibus medicantur, quia de Scripturis cuncta eruditionis medicamina conferuntur. Tentat tamen Pharao per has necare masculos, cum studiosis in divinis Scripturis haereses et prava dogmata suggerit. Sed stat immobile fundamentum [Col. 0187B] Dei. Timent enim obstetrices Deum, id est, timorem Dei docent, qui est initium sapientiae. Sic competentius aptatur quod sequitur, quia timebant obstetrices Deum, fecerunt sibi domos. Quod secundum litteram, nullam consequentiam habet: non enim propterea domus fit, quia timetur Deus. Si autem videas quomodo Scripturae Novi et Veteris Testamenti timorem Dei docentes domos Ecclesiae faciant, et totum orbem domibus orationis impleant, rationabiliter scriptum videbitur. Sic ergo istae obstetrices, quia timent Deum, id est, timorem Dei docent, non faciunt praeceptum regis Aegypti, sed vivificant masculos, nec tamen dicitur quia paruerunt feminas vivificantes. Ego autem confidenter dico, non vivificant feminas. Neque enim vitia aut [Col. 0187C] luxuria in Ecclesia docentur, aut peccata nutriuntur, quod vult Pharao cum vivificari feminas jubet, sed sola virtus excolitur et nutritur. Verum haec ad unumquemque referamus. Si times Deum, non facias praeceptum regis Aegypti: ille enim praecipit ut in deliciis vivas, praesentia concupiscas; tu, si times Deum, et exhibes officium obstetricis, animae tuae si conferre cupis, vivificas masculos, id est, interiorem hominem, qui in te est, medicaris et foves, et per actus et intellectus bonos vitam acquiris aeternam.

VERS. 16-21.---Si masculus fuerit, etc. (ISID.) Allegorice. Jubet Pharao masculos occidi, feminas vivere: sic diabolus, ne possit robur fidei praevalere, interfectis virtutibus, vult vitia vivere, fortesque et viriles animi sensus, quibus divina sapimus, id est, [Col. 0187D] rationem, prudentiam, constantiam, innocentiamque, et fidem nititur occidere; et quod femineum, imbecillum, fragile et pronum est ad vitia, cupit superesse, id est, ambitionem, violentiam, libidinem, iracundiam, et his similia, quae feminarum figura sunt.

VERS. 19.---Quae responderunt, etc. (AUG. in Gen., tom. III.) Quaeritur utrum talia mendacia approbata sint auctoritate divina, etc., usque ad quorum autem jam conversatio in coelis est, non eos aestimo linguae modum circa veritatem falsitatemque exemplo obstetricum debere informare.

(GREG., Moral., lib. XXXVIII, cap. 2, 3.) Summopere cavendum est mendacium, etc., usque ad parcendo [Col. 0188A] enim conatae sunt infantium vitam tegere, mentiendo, suam.

(AUG., in lib. de Locutionibus in Exod., tom. III.) Et quia timuerunt obstetrices Deum, etc., usque ad ut ad ipsam domum faciendam pertinere videatur, quod consequenter a Laban merces statuenda proponitur.

VERS. 22.---Praecepit ergo Pharao, etc. (ORIG., homil. 2.) Aegyptii, quibus hic praecepit Pharao ut feminas tantum vivificent, oderant masculos. Oderunt enim virtutes, vitia nutrierunt. Nunc quoque insidiantur Aegyptii, si nascatur masculus Hebraeis, ut statim interficiant, nisi caveant, observent et occultent. Refert Scriptura quod de tribu Levi aliquis genuit masculum, et vidit infantem esse elegantem [Col. 0188B] et occultavit eum. Ne ergo justitiam nostram faciamus coram hominibus, sed clauso ostio oremus Patrem nostrum in occulto, et nesciat sinistra quid faciat dextera, ne diripiatur ab Aegyptiis, invadatur, fluctibus submergatur. Si facio eleemosynam quia est opus Dei, masculum genero; sed si laudem ab hominibus quaero, et non occulto, rapitur ab Aegyptiis, in flumen mergitur, et tanto labore tantoque studio Aegyptiis masculum genui.

Quidquid feminini (HIERON., in Ecclesiasten., c. 3). Ubicunque in Scripturis femina legitur et sexus fragilior, ad materiae intelligentiam transferamus. Unde et Pharao non vult masculos nasci, sed feminas, quae materiae sunt vicinae, et contrario nullus sanctorum nisi perraro feminas genuisse narratur. Solusque [Col. 0188C] Salphaat, qui in peccatis mortuus est, omnes filias genuit: Jacob unius filiae pater est, et ob ipsam periclitatur.



CAPUT II.

VERS. 1-5.---Egressus est, etc. (RAB. in Exod., tom. II.) Hinc Josephus ait: Metuens autem Amram ne captus regiae irae succumberet, etc., usque ad sive educere, ut est Moses de flumine eductus.

Alleg. Parentes Mosi, quorum fidem et opera lex naturalis decorabat (ID., ibid.), usque ad ipsa quoque docetur erubescere idola colere.

Vir de domo, etc. (DIOD.) Non sine oeconomia pater Moseos praetermittitur: nam et Christus, cujus typum gerebat Moses, sine patre est.

[Col. 0188D] VERS. 2.---Et videns, etc. (CHRYSOST., hom. 54 in Act. apost.). Mirabile est quod non per ea quae videntur securitatis esse, sed plane per contraria, omnia pro nobis fiunt. Jussit Pharao in flumen projici pueros; nisi projecti fuissent pueri, non fuisset servatus Moses: quando servabatur, non erat in honore; quando expositus est, tunc factus in honore est. Minatus est illi Judaeus, dicens: Nunquid me occidere tu vis? et hoc illi profuit ut philosopharetur in solitudine ac secure viveret.

(ORIG., hom. 2.) Allegorice. Pharaonis filia est Ecclesia de gentibus congregata, cui per prophetam dicitur: Obliviscere populum tuum, et domum patris tui, quia concupivit rex speciem tuam (Psal. XLIV). [Col. 0189A] Haec est ergo quae exivit de domo patris, et venit ad aquas, ut lavaretur a peccatis quae contraxerat in domo patris: et statim viscera misericordiae suscepit, et miserta est infantis; haec veniens in paludem, invenit Mosen jacentem expositum a suis, et fecit eum nutriri. Nutritur apud suos, ibi agit infantiam; fortior factus ducitur ad eam, adoptatur in filium. Moses legem significat. Veniens ergo Ecclesia ad aquas baptismi, suscepit legem intra tibin conclusam, et bitumine linitam. Tibin ergo est tegminis genus ex papyro contextum, et virgis vel ex cortice arborum formatum. Jacebat ergo lex clausa intra hujusmodi tegmina, pice et bitumine linita, vilibus scilicet et tetris Judaeorum sensibus; sordebat oblita usque quo Ecclesia veniret ex gentibus, et assumeret [Col. 0189B] eam de luteis et palustribus locis, intra sapientiae aulas et regalia tecta. Infantiam tamen apud suos transigit: apud illos enim qui eam spiritualiter non intelligunt, parvula est, et infans, et lactantium habens cibos: cum ad Ecclesiam venit, fortior est Moses et validior; amoto enim velamine litterae, perfectus in lectione ejus cibus invenitur. Mercedem nutrimentorum accipit a filia Pharaonis, apud quam lex nascitur et nutritur. Sed quid est quod Synagoga accipit ab Ecclesia? Puto illud quod Moses dicit: Ego in non gentem in aemulationem vos inducam: in gentem insipientem, in iram vos concitabo. Synagoga ergo de Ecclesia hanc mercedem accipit ut ultra idola non colat: videns enim gentiles ita ad Deum conversos, ut ultra idola nesciant, erubescit ultra [Col. 0189C] idola colere. Nos quoque, si Pharaonem habuimus patrem, si nos in operibus malis genuit, cum venerimus ad aquas, assumamus legem Dei: non nobis sordeant litterae velut tegmen obscurum; quae parva ejus sunt et lactantia comedamus; quae perfecta sumamus, et intra cordis tecta regalia collecemus. Grandem et validum habemus Mosen: nihil de eo parvum, nihil vile sentiamus, sed totum magnificum, totum egregium, totum elegans: totum enim magnum est, quod spirituale est, et sublimis intelligentiae.

VERS. 6-8.---Cernensque in ea parvulum, etc. (THEOD.) Mystice. Hoc illi potissimum circumcisio prodere potuit, nondum enim Aegyptii tale mysterium admiserant, licet succedente tempore ad Hebraeorum [Col. 0189D] imitationem circumcisionis legem observaverint. Unde Jeremias: Considerabo omnes praeputium circumsecantes, Aegyptios et filios Edom. (Jer. IX).

(ISID.) Moses, id est Christus, ad flumen lavacri et aquam baptismi a fidelibus invenitur, etc., usque ad et eum religiosa observatione suscipientes tuentur.

VERS. 9-11.---Adultumque tradidit, etc. (RAB.) Refert Josephus quod filia Pharaonis adultum Mosen ad patrem suum adduxit, cui ille coronam suam imposuit, quam statim Moses projecit, quoniam ibi sculptum simulacrum vidit. Unde sacerdos qui ibi aderat, voluit interficere eum, dicens quia Aegyptus esset subvertenda per ipsum sicut ex oraculo daemonum [Col. 0190A] acceperat. Sed Pharaonis filia liberavit eum. Cum autem perfectae esset aetatis, missus est a Pharaone contra Aethiopes. Cumque sciret per deserta serpentibus plena se profecturum, tulit ibides, id est ciconias Aegyptiacas, castraque metatus proferebat eas, ut serpentes devorarent et fugarent: sicque exercitus securus transigebat noctem. Cum ergo venisset ad civitatem quam expugnaturus erat, adamavit eum Aethiopum regina, et secundum condictum, civitatem ei tradidit, et nupsit: inde est quod Aaron et Maria jurgati sunt adversus Mosen propter Aethiopissam uxorem.

VERS. 12.---Cumque circumspexisset huc atque illuc. (Aug. Quaest. in Exod.) De hoc facto Mosi satis disputavimus in illo opere, quod de vita patriarcharum [Col. 0190B] adversus Faustum scripsimus, utrum indoles in eo laudabilis fuerit, qua hoc peccatum admiserit, sicut uber terra ante utilia semina quadam herbarum inutilium ferocitate laudatur: an ipsum factum justificandum sit? Quod ideo non videtur, quia nullam adhuc legitimam potestatem gerebat, nec divinitus acceptam, nec humana societate ordinatam: et tamen, sicut Stephanus ait in Actibus apostolorum, putabat intelligere fratres suos, quod per eum Deus daret salutem illis, ut per hoc testimonium videatur Moses jam divinitus admonitus (quod Scriptura eo loco tacet) hoc audere potuisse.

(ISID.) Allegorice. Moses, id est Christus, Aegyptium, id est diabolum nobis in hac peregrinatione injuriosum, nos defendendo occidit, et in arena [Col. 0190C] obruit occisum. Latet enim in eis qui stabile non habent fundamentum. Ecclesiam vero in petra aedificat, et eos qui verbum ejus audiunt et faciunt prudenti viro comparat, qui aedificavit domum suam supra firmam petram. Alios vero stulto comparat, qui supra arenam aedificat.

VERS. 13.---Et egressus die altero, etc. In hoc Moses figuram Christi gessit, qui duorum populorum discordiam in se angulari lapide pacificare studuit. Qui injuriam fecit et reconciliatorem contempsit, Judaicus est, qui praedicationem Christi reconciliantis repulit, et credentis populi hostis perstitit. Unde Joan. IX: Tu discipulus illius sis, nos discipuli Mosi.

VERS. 14-21.---Timuit Moses, etc. (AUG.) Si sic [Col. 0190D] divulgatum est verbum hoc. Duo sunt in hac locutione attendenda, quia pendet scilicet sententia et sic dimissa est, deinde quia verbum pro facto posuit.

VERS. 22.---Quae peperit, etc. Allegorice. Christus Ecclesiam de gentibus sibi copulavit, quae munere Spiritus septiformis una est in fide catholica. Unde: Una est columba mea; quae gignit filium, qui vocatur advena, et alterum qui Dei adjutorium: advenae enim sunt sancti super terram, sed Dei adjutorio nunquam carent.

VERS. 23-25.---Post multum vero temporis, etc Postquam Moses in terra Madian duxit uxorem, mortuus est rex Aegypti: quia cum Christus in orbe [Col. 0191A] terrarum gentes ad fidem convertit, destructus est principatus diaboli.

Ingemiscentes. Nisi moriatur in te rex Aegypti, non cognoscis te opprimi servitute Aegypti, et operibus luti et lateris; nec corde ingemiscis, nec vociferaris ad Dominum ut liberet te.



CAPUT III.

VERS. 2, 3.---Apparuitque ei. (ISID.) Allegorice. Erat flamma in rubro, et non cremabatur. Rubus, spinae peccatorum Judaeorum: flamma in rubo, verbum Dei, id est lex data illi populo. Sed et flamma rubum non comburit, quia lex data peccata eorum non consumit. Alii in rubo flammante Ecclesiam intelligunt, quae persecutionibus inflammatur, quae [Col. 0191B] loquente ad se Domino non crematur. Quod Dominus Mosi in rubo apparuit, ostendit quia in Ecclesia apparet fidelibus, nec alibi. Aiunt Hebraei ideo in rubo Deum apparuisse Mosi, ne possent sibi inde idolum sculpere Judaei. Semper enim Deus idololatriae occasionem recidit.

(GREG. lib. XXII Moral., cap. 20.) Moses admistus Aegyptiis quasi vigilabat mundo, ideo vocem Domini non audiebat: sed exstincto Aegyptio, postquam in desertum fugit, dum illic quadraginta annis degit, a terrenis tumultibus obdormivit, et ideo divinam vocem percepit. Cum enim mens ab exterioribus sopitur, verbum Dei penetrat veracius. Aurem quippe cordis turba terrenarum cogitationum perstrepens claudit. Non enim perfecte homo sufficit ad utraque [Col. 0191C] divisus, quia si exterius auditum aperit, interius obsurdescit.

VERS. 4.---Cernens autem Dominus, etc. (GREG., praef. in Moral., c. 2.) Angelus qui Mosi apparuisse describitur, modo Dominus, modo angelus memoratur: angelus, quia exterius loquendo servit; Dominus, quia interius praesidens loquendi efficaciam tribuit. Cum enim loquens ab interiore regitur, et per obsequium angelus, et per inspirationem Dominus memoratur.

Vocavit eum de medio, etc. (GREG. lib. XXVIII Moral., c. 5.) Saepe simul et terrenis et coelestibus substantiis per angelos loquitur Deus: sicut hic cum ignem rubumque sociavit, atque aliud superius, aliud inferius junxit. Quod tunc solum agitur, cum aliquod [Col. 0191D] magnum ex conjunctione signatur. Nam per succensum rubum Mosen alloquens, ostendit quia doctor populi fieret, qui et legis flammam perciperet, et peccati spinam non vitaret: ut quod ex illo populo exiret, qui igne deitatis carnis nostrae peccata quasi rubi spinam acciperet, et inconsumptam humanitatis substantiam in ipsa divinitatis flamma servaret.

VERS. 5-7.---Solve calceamentum, etc. (THEOD.) Duas ob res jubet calceamenta solvere: primo, ut ipsum magis ac magis religiosum ac reverentem reddat, ut cum tremore mandata ejus accipiat; tum etiam eruditur qua ratione sacertodes in tabernaculo Dei ministrent: nudis enim pedibus sacerdotale munus obibant.

[Col. 0192A] (ISID.) Quia nullus scilicet digne consistere, vel Deum videre potest, nisi cuncta terrena et mortalia deponat. Aliter, veterum consuetudo erat ut si sponsus sponsam repudiaret, in signum repudii discalcearetur. Ideo Moses discalceari jubetur, nec ad Ecclesiam, quae in rubo significatur, quasi sponsus accedat calceatus; hoc enim Christo servandum, qui verus est sponsus. De quo Joannes ait: »Cujus non sum dignus solvere corrigiam calceamenti (Joan. I).

VERS. 6.---Ego sum Deus, etc. (HILAR. lib. IV de Trinitate.) Non aliter loquendum de Deo est quam ut ipse ad intelligentiam nostram de se locutus est. Angelus Dei est, qui in igne de rubo apparuit: et de rubo in igne Deus loquitur; habes dispensationem [Col. 0192B] in angelo, quia in angelo officium est, non natura; habes in naturae nomine Deum, quia angelus Dei Deus est.

VERS. 7.---Vidi afflictionem, etc. (GREG., Moral.) Sparsis foris mentibus ad seipsum redire cuique difficile est: quia prava itinera semel captos tanto delectabiliter tenent, quanto quod libuerit, non licet. Quia cum disciplinae munus non obviat, nulla retributionis prospicitur poena quae terreat. Sed clausis oculis cordis praecipitatur anima, et tanto securius mala temporalia penetrat, quanto durius bona aeterna desperat. Sed ista reproborum nequitia electorum vitam, quasi grana a paleis, separat, et dum affligit, expedit: quia dum violenta ingerit, festinare ad superna compellit; quod in Israelitico [Col. 0192C] populo, Mose vocante et Pharaone saeviente, signatur. Moses enim ad vocandum missus est, cum Pharao duris operibus urgeret ut alius vocando traheret, alius saeviendo impelleret, ut plebs in servitio turpiter fixa, vel vocata, vel impulsa moveretur; hoc quotidie agitur dum praedicatis coelestibus praemiis saevire in electos reprobi permittuntur: ut quos Aegyptus, id est vita praesens, oppressit blandiens, adjuvet premens; ut dum Deus provocat, cruciatus impellat.

VERS. 8-13.---Et educam de terra, etc. (GREG., homil. 32.) Rudi populo de praesenti vita aliquid promittendum fuit, ut posset in futuro robustius solidari. Si enim parva non acciperet, magna non crederet. Deus ergo largiendo terrena suadet et coelestia, [Col. 0192D] ut percipiens quod videbat, speraret quod non videbat.

In terram bonam et spatiosam, in terra quae fluit lacte, etc. (Ibid.) Praesens prosperitas aliquando datur, ut ad meliorem vitam provocet, aliquando ut in aeternum plenius damnet. Hinc Israelitis terra Chanaan promittitur, ut quandoque ad aeterna speranda provocentur: quia rudis populus promissionibus non crederet, nisi a promissore aliquid in vicino perciperet. Non ergo solum spe ad res, sed rebus quandoque ad spem trahitur. Unde psal. CIV: Et dedit illis regiones gentium, et labores populorum possederunt, ut custodiant justificationes ejus, et legem requirant.

[Col. 0193A] VERS. 14-16.---Qui est, misit me ad vos, etc. Mittitur Moses ad Pharaonem puniendum et tandem occidendum: missa est lex ad diabolum destruendum.

Hieronymus, scribens ad Marcellam de decem nominibus Dei, sexto loco ponit nomen ehieh ([Figure: [Hebrew Text] 2Kb] ), quod in Exodo legitur: Qui est, misit me ad vos. Deus enim solus, qui exordium non habet, verae essentiae nomen tenet: quod per angelum dictum est Mosi nomen ejus quaerenti, quia in ejus comparatione qui vere est, quia incommutabilis est, quasi non sunt quae mutabilia sunt; quod enim dicitur, fuit, non est: et quod dicitur, erit, nondum est. Deus autem tantum est, qui non novit fuisse, vel futurum esse. Solus autem Pater cum Filio et Spiritu sancto [Col. 0193B] vere est. Cujus essentiae comparatum nostrum esse, non est; unde et dicimus: Vivit Deus, quia essentia divina vita vivit, quam mors non habet.

VERS. 17-20.---Ad terram fluentem lacte et melle, etc. (AUG., Quaest. 4 in Exod.) Utrum hoc spiritualiter accipere debemus, quia secundum proprietatem non haec erat terra quae data est Hebraeis? An modus locutionis est, qua ubertas et suavitas terrae laudatur?

VERS. 21.---Non exibitis, etc. (AUG., ibid.) Quod mandavit Dominus Hebraeis ut acciperent ab Aegyptiis vasa argentea et aurea, et vestem, atque addidit, et praedabimini eos, mandati hujus non potest esse injustum judicium. Mandatum enim Dei est, de quo non judicandum, sed obtemperandum fuit. Ipse [Col. 0193C] enim novit quam juste mandaverit, ad servum pertinet obedienter facere quod mandavit.

VERS. 22.---Vasa argentea. Argentum et aurum ab Aegyptiis petimus, unde tabernaculum Deo fabricemur, cum poetas et philosophos legimus, ut divinam Scripturam sapientius et facundius exponamus.



CAPUT IV.

VERS. 2-5.---Quid est quod, etc. (GREG.) Moses, Judaicus populus; virga, Divinitatis potestas; serpens, Christi mortalitas: quia enim per serpentem mors, per serpentem mortalitas signatur. Vel quia scriptum est Matth. X: Estote prudentes sicut serpentes; [Col. 0193D] et quia summa prudentia, id est Dei sapientia, incarnata est: recte ejus mortalitas in serpente figuratur. Unde Joan. IV: Sicut exaltavit Moses serpentem in deserto, ita exaltari oportet Filium hominis. Moses virgam tenuit: quia Judaicus populus ante Redemptoris adventum in Dei potestate confisus est; in terram projecit, quia per patriarchas et prophetas Deum incarnandum nuntiavit; virga in colubrum vertitur, quia Christus Deus in se permanens, mortalis est in homine factus. Sed et Moses colubrum conspiciens pertimuit, et fugit, quia Judaicus populus dum Christum mortalem vidit, Deum credere expavit. Cui jubetur ut caudam teneat, quia populus qui modo credere recusat, in extrema corporis Dominici parte, id est, posteriore tempore Ecclesiae, [Col. 0194A] scilicet in fine mundi, sese ad fidem colliget; colubri caudam tenens, quia eum quem mortalem ante despexerat, in ultima parte Ecclesiae Redemptorem suum confitebitur. Mox serpens in virgam redit, quia ut Judaicus populus in Christum crediderit, mox ad judicium in potestate divinitatis suae apparebit: ut jam serpens virga sit: quia qui in terra homo despectus est, de coelo veniens super angelos videbitur Deus.

(ISID.) Serpens persuasit homini mortem. Mors ergo a serpente; virga in serpente, Christus in morte. Expavit Moses et fugit: mortuo enim Christo expaverunt discipuli a spe in qua fuerunt recedentes. Apprehendit caudam, id est posteriora, et factus est virga: quia primo occisus, postea patratis omnibus, [Col. 0194B] ad id quod fuerat resurgendo reversus est, ubi per vitam morte consumpta, nihil in eo serpentis apparuit. Vel cauda serpentis, finis saeculi, quia sic mortalitas Ecclesiae per lubrica tempora volvitur; alii eunt, alii veniunt per mortem, tanquam per serpentem, per quem mors seminata est: sed in fine saeculi, tanquam cauda, redimus ad manum Dei, et apprehensi reparabimur, et novissima inimica morte destructa, resurgentes in dextera Dei virga regni erimus.

VERS. 6, 8.--- . . . Mitte manum tuam, etc. (PROCOP.) Quidam asserunt illud portentum contigisse ut ostenderetur justo non esse legem positam. Licet deinde leges sanciat, quo pacto morbus leprae sit examinandus, et immundus pronuntiandus, tamen pleraeque [Col. 0194C] leges ita feruntur, quasi stultis et infantibus dentur. Adeo nostrae infirmitati se accommodat Deus!

(ISID.) Manus alba, id est immunda, albor enim in cute lepra est, non candor. Ipsa enim haereditas Dei, id est populus, foras ab eo missus factus est immundus. Unde psal. LXXIII: Ut quid avertis manum tuam et dexteram tuam, etc. Sed revocata est manus in sinum, et reversa est ad colorem suum: sic plebs Judaica, alienata a sinu Dei, foras immunda remansit; sed revocata, redibit ad pristinum colorem, cum agnoverit Salvatorem. Caecitas enim ex parte contigit in Israel (Rom. XI).

VERS. 9, 10.---Sume aquam, etc. (ISID.) Aqua populum significat; unde Apoc. XVII: Aquas, quas vidisti, populi sunt et gentes. Populus ergo vertitur in [Col. 0194D] sanguinem, id est, in sanguinis Christi fidem.

VERS. 10.---Obsecro, Domine, etc. (AUG. Quaest. in Exod.) Quod ait Moses ad Dominum: Precor, Domine, non sum eloquens ante hesternum neque ante nudiustertianum diem, neque ex quo coepisti loqui famulo tuo, intelligitur credere posse fieri Dei voluntate subito eloquentem, cum dicit: neque ex quo coepisti loqui famulo tuo, tanquam ostendens fieri potuisse ut qui ante hesternum et nudiustertianum diem eloquens non fuisset, repente fieret ex quo cum illo Dominus loqui coepit.

(ORIG. homil. 3 in Exod.) Dum esset Moses in Aegypto, et erudiretur omni sapientia Aegyptiorum, non erat gracili voce, nec tardus lingua, nec profitebatur [Col. 0195A] se ineloquentem. Erat enim, quantum ad Aegyptios, sonorae vocis et eloquentiae incomparabilis. Ubi autem Dei vocem audivit, et eloquia Domini suscepit, sentit vocem suam gracilem, et exilem tardamque, et impeditam linguam, et se pronuntiat mutum, cum incipit cognoscere verum Verbum, quod erat in principio apud. Deum (Joan. I): mutis enim animalibus quamvis indoctus homo comparetur, eloquens videbitur; si vero eruditis et eloquentibus, stultus et mutus. At si quis Dei verbum et divinam respiciat sapientiam multo amplius guam apud nos pendens, apud Deum mutum se animal profitebitur. Unde psal. LXXII: Ut jumentum actus sum apud te. Quia igitur in id intelligentiae profecit, ut se cognosceret, quod est magna pars sapientiae, [Col. 0195B] remuneravit eum divina dignatio dicens: Aperiam os tuum, etc. Beati quorum os Deus aperit ut loquantur. Unde psal. LXXX: Dilata os tuum, et ego implebo illud. Similiter Paulus dicit ad Ephes. VI: Ut detur mihi sermo in apertione oris mei. Eorum ergo qui vera loquuntur, os Deus aperit: eorum qui loquuntur mendacium, falsum testimonium, scurrilitates, turpitudines, susurronum quoque et detractorum, et eorum qui otiosa loquuntur, diabolus aperit os. De Juda refertur Joan. XIII, quia introivit in illum Satanas, et misit in cor ejus ut traderet eum. Os ergo ejus aperuit, ut loqueretur cum Pharisaeis, quomodo eum traderet accepta pecunia. Non est autem parvae gratiae discernere os quod aperit Deus, et quod aperit diabolus. Aperit etiam Deus aures [Col. 0195C] sanctorum ad audienda verba divina; unde: Dominus aperiet mihi aurem. Aperit oculos, sicut aperuit oculos Agar, et vidit puteum aquae vivae; unde Eliseus: Aperi, Domine, oculos pueri tui, ut videat, quia plures sunt nobiscum (IV Reg. VI). Auris vero quae per eruditionem Domini aperitur, aliquando aperta est, aliquando clausa; unde: Ne recipias auditum vanum (Eccli. XLV). Si dicuntur vana, profana, turpia, qui novit eruditionem Domini, claudit aurem et dicit: Ego autem sicut mutus, qui non aperuit os suum, et sicut surdus non audiebam (Psal. XXXVII). Si vero ad utilitatem animae pertinent quae dicuntur, si de Deo sermo est, si mores docet, ad virtutes invitat, vitia resecat, aures pateant et tota animae janua. Notandum autem quia summa moderatione [Col. 0195D] usa est lex ut diceret: Non recipies auditum vanum; non dixit, Non audies; sed, Non recipies. Nam vana saepe audimus: Marcion enim et Valentinus, et omnes contra Creatorem disputantes, vana loquuntur; frequenter tamen audimus ut contradicamus, sed non recipimus, quia illorum os diabolus aperit. Dignetur Dominus aperire os nostrum, ut possimus contradicentem revincere, et obturare os quod diabolus aperit.

VERS. 11.---Quis fecit os hominis? etc. (AUG., Quaest. 8.) Sunt qui Deo calumnientur, vel potius Scripturae Veteris Testamenti quia dixit Deus quod fecerit mutum. Quid ergo dicunt de Christo aperte dicente Joan. X: Ego veni, ut qui non vident videant; [Col. 0196A] et qui vident, caeci fiant. Quis autem nisi insciens crediderit aliquid homini secundum vitia corporalia posse accidere quod Deus nolit? Sed eum juste totum velle nemo ambigit.

VERS. 12, 13.---Perge igitur, etc. (AUG.) Allegorice. Quod dicit Dominus ad Mosen: Sed nunc vade tu, et ego aperiam os tuum et instruam te quae locuturus es, apparet non tantum instructionem oris, sed etiam ipsam apertionem ad Dei gratiam pertinere. Non enim ait, Aperi os tuum, et ego instruam te; sed utrumque promittit, aperiam, et instruam. In psalmo autem LXXX: Dilata os tuum, et ego adimplebo illud. Ubi significat in homine voluntatem accipiendi quod Deus donat volenti, ut ad voluntatis exordium pertineat, Dilata os tuum, ad Dei autem [Col. 0196B] gratiam, et implebo illud.

VERS. 14.---Iratus Dominus in Moysen, ait, etc. (AUG. Quaest. 10 in Exod.) Videtur tanquam diffidenti non dedisse plenissimam facultatem, etc., usque ad cujus figuram gerat velut medius Moses inter Deum et Aaron, et Aaron inter Mosen et populum.

VERS. 15-18.---Et ego ero in ore tuo et in ore illius, etc. (ORIG.) Non solum Mosi promittitur aperiri os a Domino, sed et Aaron. Dicitur enim: Ego aperiam os tuum et os illius, et instruam vos quae faciatis.

VERS. 19.---Dixit ergo Dominus, etc. (AUG., Locut. in Gen., tom. III.) Post dies autem multos mortuus est rex Aegypti. Dixit autem Dominus ad Mosen in [Col. 0196C] Madian: Vade, perge in Aegyptum, etc. Multa in his verbis notanda sunt genera locutionis. Primo enim inquit: Vade, perge in Aegyptum, tanquam non sufficeret alterum, deinde, mortui sunt omnes qui quaerebant animam tuam, cum solum regem Aegypti Scriptura mortuum dixerit: de quo solo antea dictum fuerat quod Mosen quaerebat occidere: an ipse post alios inimicos ultimus mortuus est? Quod si ita est, non locutio, sed sensus est.

VERS. 20.---Tulit ergo Moyses, etc. (AUG., Quaest. 12 in Exod.) Quod dictum est, quia Moses uxorem et infantes suos imposuit super vehiculum, ut in Aegyptum iret: postea vero Jethro socer ejus illic cum eis occurrit, cum eduxisset populum de Aegypto; intelligendum est, post illam, quae ab angelo [Col. 0196D] futura erat, interfectionem, Mosi vel infantis uxorem reversam fuisse cum parvulis. Nam quidam putaverunt propter hoc angelum terruisse, ne ad impedimentum ministerii divinitus impositi femineus sexus comitaretur.

VERS. 21-23.---Ego indurabo cor ejus. (AUG., Serm. 88.) Quid est, ego indurabo cor ejus, nisi cum abfuerit gratia mea, obduret illum nequitia sua? Sicut quoties nimio frigore constringitur aqua, solis calore superveniente resolvitur; et discedente sole iterum obduratur: ita peccatorum frigore refrigescit charitas multorum, et velut glacies obdurantur; et cum calor divinae misericordiae supervenerit, resolvuntur. Hoc in Pharaone cognoscimus, a quo [Col. 0197A] quoties flagella remota sunt, se contra Deum obduratus erexit; quoties afflictus est, supplicavit. Non est ergo iniquitas in Deo. Unde non tam potentia quam patientia Dei Pharaonem fecit obdurari. Quam rem etiam circa vernaculos nostros solemus exercere, quibus frequenter peccantibus indulgemus, dicentes: Ego talem te feci, ego tibi parcendo proterviam tuam negligentiamque nutrivi.

VERS. 24.---Occurrit ei Dominus, etc. (AUG., Quaest. 11 in Exod.) Alia littera: Et factum est in via ad refectionem, obviavit ei angelus, et quaerebat eum occidere: et assumpto Sephora calculo circumcidit praeputium filii sui, et procidit ad pedes ejus et dixit: Stetit sanguis circumcisionis infantis mei, et recessit ab eo propter hoc quod dixit: Stetit sanguis [Col. 0197B] circumcisionis. Primum quaeritur quem volebat angelus interficere, etc., usque ad magno nisi fallor sacramento.

VERS. 25, 26.---Sponsus sanguinum tu, etc. Secundum historiam, mater gentilis admirans novitatem rei, potuit dicere Mosi: Sponsus sanguinum tu mihi es; quasi, ritus tuae gentis cogit me fundere sanguinem filii mei, quod aliis gentibus non est moris. Mystice autem Sephora Ecclesiam de gentibus significat, quae praeputium filii sui, id est gentilis populi, acutissima petra, id est Spiritus sancti doctrina, vel illa petra de qua dicitur II Cor. X: Petra autem erat Christus, exspoliat, ut mundetur ab omni inquinamento carnis et spiritus: Et exuat veterem hominem cum actibus suis (Col. III). Stat [Col. 0197C] enim sanguis circumcisionis quando corruptibile hoc induet incorruptionem.

VERS. 27-31.---Dixitque Dominus, etc. (ORIG., hom. 32.) Occurrit Aaron Moysi, et exivit de Aegypto. Sed interest ubi occurrat Mosi, cujus os aperiendum est a Domino: occurrit autem in montem Dei. Merito os ejus aperitur, qui occurrit in montem Dei. Petrus, Jacobus et Joannes in monte et transfiguratum Dominum Jesum videre meruerunt, et Mosen et Eliam cum ipso in gloria. Tu quoque, nisi ascenderis montem Dei, et ibi occurreris Mosi, id est nisi excelsum legis ascensum ascenderis, nisi spiritalis intelligentiae cacumen invaseris, non est ostium apertum a Domino. Si in humili loco litterae steteris, non occurristi Mosi in montem Dei; non [Col. 0197D] os tuum aperuit Deus, neque instruxit quae te oporteat loqui; nisi Aaron Moysi in monte occurrisset, nisi ejus sensum vidisset arduum, non ei loqueretur verba Dei, neque virtutem signorum tradidisset, neque participem tanti mysterii concivisset.



CAPUT V.

VERS. 1.--- . . . . . Dimitte populum meum. (ORIG., hom. 3 in Exod.) Non vult Moses ut populus in Aegypto positus serviat Deo, sed ut exeat in desertum, et ibi serviat. Dum enim quis in tenebrosis saeculi actibus manet, et in negotiorum obscuritate versatur, non potest servire Deo. Non enim potestis servire Deo et mammonae (Matth. VI). Exeundum est [Col. 0198A] ergo de Aegypto: reunquenqus est mundus, non loco, sed animo, si volumus servire Domino. Inde Joannes ait: Filioli, nolite diligere mundum, neque ea quae in mundo sunt (I Joan. II).

VERS. 2.---Qui est Dominus? Superbiam diaboli exprimit, qui subdi Deo contemnens, ait: Similis ero Altissimo (Isa. XIV); et quasi de Domini nativitate dubitans, dicit:

Si Filius Dei es, dic ut lapides isti panes fiant (Matth. IV). Postea vero quasi coacte daemones clamaverunt: Quid venisti ante tempus torquere nos? Scimus quia es Filius Dei (Matth. VIII). Post tormenta sciunt, quae ante scire noluerant. Pharao quoque verberatus pro se supplicari ad Dominum rogat. Quis est dominus, ut audiam vocem ejus? etc. Vides [Col. 0198B] quid agit cruda superbia; videbitis paulo post quantum proficit in flagellis: quantum melior verberatus efficitur; qui modo dicit, Nescio Dominum, verberatus dicturus est: Orate pro me Dominum. Nemo ergo ita ineruditus sit divinae disciplinae, ut flagella divina perniciem putet et poenalem interitum. Ecce etiam Pharao durissimus proficit verberatus: ante enim verbera Dominum nescit, verberatusque pro se rogat supplicari; et proficiens in poenis, scit agnoscere cur puniatur. Nescio, ait, Dominum. In Evangelio verberatus emendat hanc vocem, quia daemones clamaverunt: Scimus te quis sis: tu es Filius Dei vivi. Post flagella etiam Israel dimittet, et etiam urgebit exire. Nulla enim societas luci ad tenebras, nulla pars fideli cum infideli (II Cor. VI).

[Col. 0198C] VERS. 3.---Deus Hebraeorum vocavit nos, etc. (AUG. in Exod.) Quaeritur quomodo populo dicatur, etc., usque ad ut justum judicium consequatur.

(ORIG.) Moraliter. Iter tridui de Aegypto proficiscimur, si ita nos ab omni inquinamento animae, et corporis, ac spiritus conservemus, ut integer spiritus noster, et anima, et corpus, in diem Christi servetur.

(ORIG.) Tridui iter proficiscimur de Aegypto, si rationabilem, moralem, naturalem sapientiam, de rebus mundialibus auferentes, ad instituta divina convertimus. Tridui iter de Aegypto proficiscimur, si purificantes in nobis dicta, facta vel cogitata (tria sunt enim haec per quae homines peccare possunt), [Col. 0198D] efficiamur mundi corde, ut Deum videre possimus. Princeps vero Aegypti ubi videt se vehementius urgeri ut dimittat populum Dei, secundo loco cupit impetrare ut non longius abeant, ne totum triduum proficiscantur, dicens: Ne longe abeatis. Non vult longe a se fieri populum Dei. Vult enim, si non in facto, vel in sermone peccent; si non in sermone, vel in cogitatione. Non vult ut totum triduum a se proficiscantur. Vult in nobis vel unum diem, videlicet, in aliis duos, in aliis totum triduum possidere. Beati illi qui ab eo totum triduum recedunt.

Viam trium dierum in solitudinem, et sacrificemus Deo, etc. (ISID.) Viam trium dierum ambulamus exeuntes de Aegypto, ut ad locum perveniamus ubi [Col. 0199A] immolare debemus Domino. Haec via Christus est, qui ait Joan. XIV: Ego sum via, veritas et vita. Qui enim confessus fuerit Christum ore, et crediderit corde quod Deus illum suscitavit tertia die, salvus erit, perveniens ad locum in quo immoletur sacrificium laudis.

(STRAB.) Viam trium dierum, etc. Tertia mansione, postquam transierunt mare Rubrum, pervenerunt Ethan, qui locus etiam Mara vocatur, propter amaras aquas. Vel trium dierum, id est, trium mensium, quia tertio mense postquam de Aegypto exierunt, pervenerunt Sina, ubi sacrificaverunt, et legem acceperunt, ubi erectum est et tabernaculum.

(ORIG., hom. 3 in Exod.) Nunc quoque Moses, quem habemus nobiscum (habemus enim Mosen et [Col. 0199B] prophetas), id est, lex Dei vult te educere de Aegypto, si audias eam; vult te longe facere a Pharaone, eruere de opere luti et palearum: si tamen audias, et spiritualiter intelligas; non vult te in carnis et tenebrarum actibus permanere, sed exire ad eremum, ad locum scilicet perturbationibus et fluctibus saeculi vacuum, et ad quietem silentii. Verba enim sapientiae in silentio et quiete discuntur. In hoc loco poteris Domino immolare legem Dei, et virtutem divinae vocis agnoscere. Ideo cupit Moses te ejicere de fluctibus negotiorum et strepitu populorum, et de Aegypto, id est de tenebris ignorantiae, ut legem Dei audias et lucem scientiae capias.

VERS. 4-8.---Quare, Moses et Aaron, sollicitatis, [Col. 0199C] etc. (ORIG., ibid.) Dum secum est populus, et lutum aut laterem operatur, dum in paleis occupatur, non putat esse perversum, sed recte incedere. Si vero dicat, Volo ire dierum trium viam, et servire Domino, perverti populum dicit per Mosen et Aaron. Hodie quoque si Moses et Aaron, id est propheticus et sacerdotalis sermo animam sollicitet ad servitutem Dei, exire de saeculo, renuntiare omnibus quae possidet, attendere legi et verbo Dei: continuo audies unanimes et amicos Pharaonis dicentes: Videte quomodo seducuntur homines, et pervertuntur adolescentes, ne laborent, ne militent, ne agant aliquid quod prosit, relictis rebus necessariis ineptias sectantur et otium. Quid est servire Deo? Laborare nolunt et otii occasiones quaerunt: haec erant tunc [Col. 0199D] verba Pharaonis, haec et nunc amici ejus loquuntur, nec solum verbis, sed et verberibus persequuntur. Flagellari jubet scribas Hebraeorum, paleas non dari, opus exigi; haec passi sunt patres, et nunc Dei populus patitur. Qui se ex integro principi hujus mundi tradiderunt, prospere agunt; omnia, ut putant, feliciter eveniunt: servis autem Dei etiam victus parvus et humilis non succedit. Hae sunt enim paleae quae dabantur a Pharaone; unde quidam fatigati dicunt ad Pharaonem: Quid tu affligis populum tuum? Superati enim verberibus a fide cadunt, et confitentur se esse Pharaonis populum, non enim omnes qui ex Israel, hi sunt Israelitae.

VERS. 9-13.---Opprimantur operibus et expleant [Col. 0200A] ea, etc. Mystice. Ex quo loqui coepit Moses ad Pharaonem magis affligitur populus Dei: ex quo in animam sermo Dei pervenit, diabolus acrius insurgit, et majora vitia immittit. Prius enim quam sermo Dei veniret, qui argueret vitia, in pace durabant, at ubi venit, turbatio magna consurgit.

VERS. 14-20.---Flagellatique sunt qui, etc. Filii Israel gravius attriti sunt, postquam de Aegypto egredi statuerunt; quia qui mundo et pravis operibus renuntiare volunt, saevioribus tentationibus a diabolo impugnantur.

VERS. 21.---Videat Dominus, etc. (GREG. l. XXIX, Moral., cap. 14.) Cum lux divina cor humanum illustrat, usque ad quasi fetere se in oculis Pharaonis [Col. 0200B] dolet.

Quoniam fetere, etc. (ORIG. Hom. 3.) Allegorice. Verum dicunt, quamvis nesciant, sicut Caiphas, qui ait: Expedit ut unus moriatur pro populo (Joan. XVIII); quid diceret nesciebat. Sicut enim Apostolus ait: Christi bonus odor sumus, aliis in vitam, aliis in mortem, ita propheticus sermo suavis odor est credentibus; dubiis vero et incredulis, et qui fatentur se populum Pharaonis, odor exsecrabilis efficitur. Ipse quoque Moses dicit Domino: Ex quo locutus sum cum Pharaone, afflixisti populum tuum; quia antequam sermo Dei audiatur, non est tribulatio, vel tentatio: sed ubi signum belli tuba praedicationis ostenderit, tribulationum pugna consurgit. Ex quo ergo loqui coepit Moses et Aaron ad Pharaonem, [Col. 0200C] affligitur populus Dei. Ex quo in animam tuam sermo Dei prolatus est, certamen intra te virtutibus contra vitia suscitatur, quae prius intra te in pace durabant. Sed ubi facere coepit sermo Dei cujusque discrimen, turbatio magna consurgit, et sine foedere nascitur bellum: quia injustitia justitiae non convenit, nec sobrietati ebrietas, vel veritati mendacium. Ideo non turbemur si videmur odor exsecrabilis Pharaoni. Exsecratio enim vitii dicitur virtus. Sed sicut stetit Moses ante Pharaonem, stemus et nos; non flectamur, succincti lumbos in veritate, et calceati pedes in praeparatione Evangelii pacis (Ephes. VI). Stamus autem confidenter, Dominum deprecamur, ut statuat pedes nostros supra firmam petram, ne moveantur pedes nostri. Stemus autem, id est, [Col. 0200D] obsistamus, secundum illud I Petr. V: Cui resistite fortes in fide: ut cito conteratur Satanas sub pedibus nostris. Quanto enim nos constanter et fortiter stamus, tanto Pharao infirmius. Si autem infirmi vel dubii esse coeperimus, validior fiet. Cum enim elevaret Moses manus, vincebatur Amalec; cum quasi lassas dejiceret, invalescebat. Nos ergo in virtute crucis Christi extollamus brachia, et levemus in oratione sanctas manus, ut Dei auxilium mereamur. Hinc Jacobus ait: Resistite diabolo et fugiet a vobis (Jac. III). Agamus ergo ut non solum fugiat, sed conteratur sub pedibus nostris exstinctus in profundo abyssi.

Nos autem si recedamus de Aegypto vitiorum, [Col. 0201A] fluctus saeculi tanquam iter solidum evadimus per Jesum Christum.

VERS. 22, 23.---Domine, cur afflixisti populum istum? (AUG.) Non sunt haec verba contumaciae vel indignationis, sed inquisitionis et orationis, sicut ex his apparet quae Dominus respondit. Non enim arguit infidelitatem ejus, sed quid sit facturus aperuit.



CAPUT VI.

VERS. 3-6.---. . . Et nomen meum Adonai non indicavi eis. Sicut tibi. Per successiones enim aetatum crevit divinae cognitionis augmentum. Apparuit Dominus Abrahae; locutus est facie ad faciem cum Mose; David vero ait psalm. CXVIII: Super senes intellexi, etc. Apostoli Dei Filium praesentem cernebant, et quidquid volebant, interrogabant, quibus [Col. 0201B] etiam dicitur Lucae II: Multi reges et prophetae, etc.

VERS. 7, 8.---De ergastulo Aegyptiorum. Ergastulum et ergasterium, id est operatorium: scilicet ubi rei ad opera facienda religabantur.

VERS. 9-11.---Non acquieverunt ei, etc. Nota Dei clementiam: non creditur a filiis Israel, et tamen monere non cessat. Contemnitur a Pharaone, et longanimiter exspectat.

VERS. 12, 13.---Ecce filii, etc. (AUG. Quaest. 16 in Exod.) LXX. Ecce ego gracili voce sum et quomodo exaudiet me Pharao. Non videtur tamen propter multitudinem populi excusare se de vocis gracilitate, sed etiam propter unum hominem: mirum si tam gracilis vocis fuit, ut nec ab uno posset audiri. An [Col. 0201C] forte regius fastus non permittebat eos de proximo loqui.

VERS. 14-19.---Isti sunt principes, etc. (AUG. Quaest. 15.) Volens Scriptura originem Moysi demonstrare, quod ejus actio expetebat, a primogenito Jacob, id est Ruben, coepit; inde ad Simeon, inde ad Levi: ultra progressum non est, quia ex Levi Moses. Hi autem commemorantur, qui jam memorati fuerant in illis septuaginta quinque in quibus Israel intraverat in Aegyptum. Non enim primam, vel secundam, sed tertiam tribum, id est Leviticam, voluit Deus esse sacerdotalem.

VERS 20.---Accepit autem Amram uxorem Jochabed, etc. (STRAB.) Amram interpretatur pater excelsus, qui significat Christum; Jochabed, Dei gratia, [Col. 0201D] quae significat Ecclesiam: Ex Christo et Ecclesia nascitur Moses, id est lex spiritualis, et Aaron, scilicet verum sacerdotium.

Accepit autem, etc. Haec de tribu Juda fuit, soror Naason, qui fuit princeps tribus Judae in deserto: nondum enim praeceptum erat ut quisque, de tribu sua uxorem acciperet. Ideo autem hae tribus, id est Levitica et regalis, jam tunc conjungebantur, ut intelligeretur Christus rex et sacerdos futurus ex eis.

VERS. 21-26.---Filii quoque Isaar, etc. (STRAB.) Quaeritur cur Core, quem pro iniquitate terra vivum absorbuit, in genealogia justorum scriptus sit? Sed haereticos cum catholicis in Ecclesia significat futuros

[Col. 0202A] VERS. 27-30.---Iste Moyses. (STRAB.) Hoc ex suo addit Esdras, qui omnem bibliothecam post captivitatem Babylonicam, cunctis libris a Nabuchodonosor succensis reparavit; vel ipse Moses de se tanquam de alio loquitur.



CAPUT VII.

VERS. 1-6.---Dixitque Dominus ad Moysen: Ecce constitui te dominum, etc. (AUG. Quaest. 17 in Exod., tom III.) Notandum quod cum ad populi mitteretur, non ei dictum est: Ecce dedi te Deum populo, et frater tuus erit tuus propheta; sed, frater tuus loquetur tibi ad populum. Dictum est etiam erit os tuum, et tu illi in his quae ad Deum; non dictum est, tu illi Deus. Pharaoni autem dicitur Moses datus deus, et secundum analogiam propheta Mosi est datus [Col. 0202B] Aaron, sed ad Pharaonem. Hic insinuatur nobis ea loqui prophetas Dei quae audiunt ab eo; nihilque aliud esse prophetam Dei, nisi enuntiatorem verborum Dei hominibus, qui Deum vel non possunt, vel non merentur audire.

(GREG. hom. 8 super Ezech.) Aliquando Deus nuncupative, aliquando essentialiter dicitur. Nuncupative, ut hic: Constitui te deum Pharaonis. Et alibi: Applica illum ad deos. Et alibi: Deus stetit in synagoga deorum, etc. Essentialiter sicut hic: Ego sum Deus Abraham, Deus Isaac, et Deus Jacob, quod volens Paulus discernere ait: Ex quibus Christus secundum carnem natus est, qui est Deus benedictus in saecula. Nuncupative enim dicitur Deus inter omnia, essentialiter autem super omnia; ut ergo ostenderet [Col. 0202C] Christum naturaliter Deum, non tantum Deum, sed Deum super omnia esse memoravit. Justus enim quilibet Deus est, sed inter omnia, quia nuncupative: Christus autem super omnia, quia naturaliter Deus.

(AUG. Quaest. 18 in Exod.) Assidue dicit Deus, etc. usque ad indurabo, id est, quam durum sit demonstrabo.

VERS. 7, 8.---Erat autem Moses octoginta annorum, etc. (STRAB.) Propter circumcisionem scilicet, quae octava die celebrari jussa est: eamdem enim significationem habet octogenarius quam et octonarius infra eum minor. Erat autem Moses octoginta annorum. Quando Moses et Aaron locuti sunt ad Pharaonem, Moses erat octogenarius, Aaron vero [Col. 0202D] octoginta trium annorum: quia lex per praedicatores ad gentes oblata circumcisionem spiritualem docuit, et ipsi perfecte mundari studebant, et sic fidem sanctae Trinitatis praedicabant.

Vers. 9.---Cum dixerit vobis Pharao, etc. (AUG. Quaest. 19 et 20.) Hic non erat opus voce, pro cujus gracilitate videbatur Mosi datus Aaron, sed virga erat projicienda ut draco fieret. Cur hoc ergo Moses ipse non fecit, nisi quia mediatio Aaron inter Mosen et Pharaonem magnae fidei figuram gerit. Hoc quoque notandum quod scriptum est: Projecit Aaron virgam suam: forte si dixisset projecit virgam, nulla quaestio esset; quod vero addit suam, cum eam Moses dederit, non frustra forsitan dictum est. An [Col. 0203A] erat utrique illa virga communis, ut cujuslibet eorum diceretur, verum diceretur?

(STRAB.) Virga Mosi Christum significat, qui ex regali stirpe carnem sumpsit. Unde eadem virga in colubrum conversa, omnes virgas maleficorum devoravit, quia mors Christi mortem nostram consumpsit.

(ORIG. hom. 4 in Exod.) Apostolus dicit I Cor. XIV: Aemulamini spiritualia dona magis autem ut prophetetis. Tentemus et nos aemulationem bonorum suscipere, a Domino vero plenitudinem muneris exspectare. Pro hoc enim dicitur psal. LXXX: Aperi os tuum et implebo illud; pro illo vero: Punge oculum, et producit lacrymam; punge cor, et producit sensum. Puto ergo quod Moses ad Aegyptum veniens, et virgam ferens, [Col. 0203B] qua castigat et verberat Aegyptum decem plagis, lex Dei sit, qua mundum decem plagis, id est decem mandatis decalogi, corripiat et emendet. Virga qua haec geruntur, et Aegyptus subigitur, et Pharao superatur, crux Christi est, per quam mundus et princeps mundi superatur, id est diabolus, cum principibus et potestatibus. Virga projecta fit draco vel serpens, et devorat Aegyptiorum magorum serpentes. Serpens vero pro sapientia vel prudentia poni solet; unde Matth. X: Estote prudentes sicut serpentes, etc. Et Gen. III: Serpens erat prudentior cunctis animalibus, etc. Crux ergo Christi, cujus praedicatio stulta videbatur, quam Moses, id est lex, continet (secundum illud Joan. V: De me enim ille scripsit), postquam in terram projecta est, id est ad fidem hominum venit, [Col. 0203C] conversa est in sapientiam, et in tantam quae omnem sapientiam Aegyptiorum, id est hujus mundi, devoraret. Intuere enim quomodo stultam Deus fecit sapientiam hujus mundi, postquam manifestavit Christum crucifixum esse Dei virtutem et sapientiam: et universus jam mundus comprehensus est ab eo, qui dixit I Cor. III: Comprehendam sapientes in astutia eorum.

VERS. 10.---Tulitque Aaron, etc. (ISID. in Gen., tom. V.) Tulitque virgam coram Pharaone, etc., usque ad: Ero mors tua, o mors, etc.

Quae versa est in colubrum. Lex Mosi quasi insipida erat ut virga, sed versa in colubrum, id est in spiritualem intelligentiam, potabilis effecta est et [Col. 0203D] delectabilis.

VERS. 11.---Vocavit autem Pharao sapientes, etc. Sciendum quia vel diabolicis figmentis spectantium oculos deludebant, ut res in sua natura manentes aliud viderentur; vel, secundum Augustinum, daemones, quamvis mali naturam suam non amiserunt: ideo dum per incantationem eorum malefici aliquid efficere conantur, discurrunt per mundum, et subito semina eorum, de quibus hoc agitur, afferunt. Sicque ex illis, permittente Deo, novas rerum species producunt.

Similiter. In prima plaga dicit cum aqua vertitur in sanguinem; et in secunda, cum ranae ebulliunt; et in tertia cum ciniphos ingruunt; in quarta, cum [Col. 0204A] cynomyia educitur; in quinta, cum manus Domini fit super pecora Aegyptiorum, dicuntur similia.

VERS. 12.---Dracones. Apo tou dicuntur, id est videre, quia vident acutius caeteris animalibus.

Sed devoravit, etc. (AUG. Quaest. 21.) Si dictum esset, Absorbuit draco Aaron virgas eorum, intelligeretur verus draco Aaron phantastica figmenta non absorbuisse, sed virgas, etc., usque ad Deus vero solus creator est verus, qui causas ipsas et rationes seminarias rebus inseruit.

VERS. 13, 14.---Induratumque, etc. Induravit Deus cor Pharaonis, quia diabolum ita induravit post peccatum, ut poenitentiae compunctione nunquam emolliatur, sicut in Job XLI dicitur: Cor ejus indurabitur quasi lapis.

[Col. 0204B] VERS. 15, 16.---Vade ad eum mane, ecce egredietur, etc. (ORIG. hom. 4.) Primo quidem non intrat Moses ad Pharaonem, sed occurrit ei exeunti ad aquas; postea vero intrat; post haec nec intrat, sed accersitus accedit: quia sive nobis in verbo Dei et assertione religionis certamen est cum Pharaone, sive obsessas ab eo animas eripere conamur, et est in nobis in disputatione luctamen, non prima fronte ingredi debemus ad ultima quaestionum loca, sed occurrendum est nobis adversario, et ad aquas suas, id est, auctoritates gentium philosophorum, ut ipsos primo arguamus et errasse doceamus; deinde ingrediendum ad interiora certaminis. Dicit enim Dominus: Nisi quis prius alligaverit fortem, non potest [Col. 0204C] intrare in domum ejus et vasa ejus diripere (Marc. XII). Prius ergo ligandus est fortis et quaestionum vinculis constringendus, et ita introeundum ad diripienda vasa. et liberandas animas quas deceptione et fraude possederat. Quod cum saepius fecerimus, et steterimus contra ipsum, succincti scilicet lumbos in veritate, et stantes in Domino, et viriliter agentes, artifex antiquus et callidus victum se simulabit et cedere, ut negligentiores nos faciat ad certamen. Poenitentiam quoque simulabit, deprecabitur nos discedere, sed non longe: vult nos aliqua parte sibi esse vicinos. Sed nisi ab eo longius recedamus, et mare transeamus, et dicamus cogitatione, locutione, et opere: Quantum distat ortus ab occidente, tantum fecit a nobis iniquitates nostras, [Col. 0204D] salvi esse non possumus. Oremus ergo misericordiam Dei, ut et nos eripiat de terra Aegypti, de potestate tenebrarum, et Pharaonem cum exercitu suo tanquam plumbum demergat in aqua vehementissima. Nos autem liberati cum gaudio et exsultatione hymnum cantemus Domino. Gloriose enim honorificatus est, etc.

(ISID.) Plagae in Aegypto corporaliter gestae sunt, sed in nobis spiritualiter geruntur. Aegyptus enim saeculi forma est.

VERS. 17-19.---Aquam fluminis, etc. (STRAB.) Aqua in sanguinem versa mundanam sapientiam significat, in qua omnis qui manserit necatur, sicut in sanguine piscis. Mundana enim sapientia stultum [Col. 0205A] putat Deum pro hominibus mori; huic ergo quicunque adhaeserit vivere non poterit.

(ORIG.) Aqua fluminis vertitur in sanguinem, cui Hebraeorum pueros tradiderant necandos, ut auctoribus sceleris poculum redderet sanguinis: et cruorem polluti gurgitis, quem parricidali caede maculaverant, potando sentirent. Allegorice quoque aquae Aegypti erratica et lubrica philosophorum dogmata sunt, quos parvulos sensu et intelligentia deceperunt: at ubi crux Christi lumen veritatis ostendit, necis suorum in poenas et reatum sanguinis exiguntur. Unde: Omnis sanguis qui effusus est super terram, requiretur a generatione hac (Matth. XXIII).

VERS. 20, 21.---Quae versa est in sanguinem, etc. (RAB.) Primum praeceptum de colendo uno Deo: [Col. 0205B] Non erunt tibi dii alii praeter me: prima plaga, aqua in sanguinem versa. Compara primum praeceptum primae plagae: aqua, de qua generantur omnia, significat unum Deum, ex quo omnia; sanguis, carnem mortalem. Aqua ergo versa est in sanguinem, quia commutaverunt gloriam Dei incorruptibilis in similitudinem imaginis corruptibilis hominis, et haec quidem commutatio fit in corde impiorum.

In sanguinem, etc. Quia qui in rerum causis carnaliter sentiunt, hujusmodi correptionibus arguuntur, ut ex qualitate poenarum agnoscant suum errorem.

VERS. 22, 23.---Et induratum est cor Pharaonis. (AUG. Quaest. 22.) Videtur propterea cor Pharaonis induratum fuisse, quia incantatores Aegyptiorum [Col. 0205C] similia fecerunt. Sed sequentia docent quanta fuerit illa obduratio, etiam cum incantatores defecerunt.

VERS. 24, 25.---Foderunt autem, etc. Quia gentilitas confusa de meditatione saecularis philosophiae, cum videt nihil vitale nec salubre esse in illa, studet investigando circumquaque quaerens haustum sapientiae, nec invenit, donec perveniat ad eum qui ait: Qui sitit, veniat ad me et bibat (Joan. VII).



CAPUT VIII.

VERS. 2-6.---Ecce ego percutiam omnes terminos tuos ranis, etc. (STRAB.) Tria sunt genera ranarum: unum fluviale et vocale, alterum ejus quae calamita dicitur, de qua fertur quod si in os latrantis canis [Col. 0205D] projicitur, statim obmutescit; tertium ejus quae rubeta dicitur, eo quod in vepribus agat.

(ORIG.) Ranae significant carmina poetarum, quae inani et inflata modulatione, velut ranarum sonis et cantibus, mundo deceptionis fabulas intulerunt: ad nihil enim animal illud utile est, nisi quod sonum vocis improbis et importunis clamoribus reddit.

(RAB.) Secundum praeceptum: Non accipies nomen Dei tui in vanum. Nomen Dei veritas est: ipse enim ait: Ego sum veritas. Qui loquitur veritatem, de Deo loquitur; qui enim loquitur mendacium, de suo loquitur. Veritatem enim loqui est rationabiliter loqui: vanitatem loqui, strepere est. Secundum ergo [Col. 0206A] praeceptum est de dilectione veritatis, cui contraria est dilectio iniquitatis. Loquitur veritas, perstrepit vanitas. Huic contraria est secunda plaga, ranarum abundantia, quarum loquacitas vanitatem significat. Amatores veritatis non accipiunt nomen Dei in vanum, quia a veritate in vanitatem non recedunt. Qui autem veritati contradicunt, et vanitate decepti decipiunt, ranae sunt, taedium inferentes auribus, non cibum mentibus. Audi homines rationabiliter loquentes psal. XVIII: Non sunt loquelae neque sermones quorum non audiantur voces eorum. Audi ranas: Vana locuti sunt unusquisque ad proximum suum, etc.

VERS. 7-9.---Fecerunt autem malefici, etc. (AUG., quaest. 23.) Quaeritur unde, si jam ubique [Col. 0206B] factum erat. Sed similis quaestio est, unde aquam in sanguinem verterint, si jam tota aqua Aegypti in sanguinem versa fuerat? Sed intelligendum est regionem ubi filii Israel habitabant, talibus plagis non fuisse percussam, et inde potuerunt incantatores haurire aquam, quam in sanguinem verterent, vel ranas educere ad ostentationem magicae potentiae; quanquam potuerunt etiam, postquam illa compressa sunt, facere: sed Scriptura narrando conjunxit quod postea fieri potuit.

VERS. 10-14.---Qui respondit: Cras. (THEOD.) Pharao cum scire vellet an Moysi et Aaron preces aliquid apud Deum valerent (illos enim per noctem quiescere existimabat), ait: Cras, ut ipsemet ad fluvium profectus, videret an ranae cessassent. [Col. 0206C] Quamobrem Deus, ut Mosi crederetur, non tantum eo ipso tempore quo Moses constituerat, ranas cessare fecit, sed et eas quae in terra erant interire jussit, ut ne easdem rediisse existimarent.

VERS. 15.---Videns autem Pharao, etc. (AUG. Quaest. 24.) Hic apparet non ideo tantum Pharaonem obduratum quod incantatores similia fecerunt, etc., usque ad non dixit munera, vel praemia, sed judicia tua.

VERS. 16, 17.---Extende virgam, etc. Mystice. Moses virga castigans Aegyptum legem significat, quae mundum decem plagis mandatorum corripit. Virga quoque per quam Aegyptus corrigitur, et Pharao superatur, crux Christi est, per quam mundus vincitur et diabolus superatur vel triumphatur. Virga projecta fit serpens, qui sapientiam significat, secundum [Col. 0206D] illud Matth. X: Estote prudentes sicut serpentes, etc. Virga serpentes magorum devoravit, et crux Christi, cujus praedicatio videtur stultitia, omnem sapientiam mundi superat. Unde: De me enim ille scripsit (Joan. V). Virga in terram projecta versa est in serpentem, quia cum mysterium crucis ad fidem hominum venit, sapientiam mundi stultam fecit.

Et sint sciniphes, etc. (ORIG.) Hoc animal pennis suspenditur per aera volitans, sed ita subtile et minutum, ut oculi visum, nisi acute cernentis, effugiat. Corpus tamen cum insederit, acerbissimo terebrat stimulo, ut quem volantem videre quis non valet, sentiat stimulantem. Hoc ergo animal arti dialecticae [Col. 0207A] comparatur, quae minutis et subtilibus verborum stimulis animas terebrat, et tanta calliditate circum venit, ut deceptus nec videat nec intelligat unde decipiatur.

(RAB.) Moraliter. Tertium praeceptum: Memento diem sabbati sanctificare. Quo insinuatur vacatio et tranquillitas mentis, quam bona conscientia facit. Ibi sanctificatio, quia ibi Spiritus Dei. Unde: Super quem requiescet Spiritus meus nisi super humilem et quietum? etc. (Isa. LXVI). Inquieti ergo a Spiritu sancto resiliunt, provocatores rixarum, amatores calumniarum, nec admittunt quietem sabbati spiritualis. Esto ergo mansuetus, non sit tumultus in corde tuo, volitantibus per corruptionem phantasmatibus et pungentibus te. Audi Deum dicentem psal. XLV: Vacate et [Col. 0207B] videte quoniam ego sum Deus. Tu per inquietudinem vacare non vis, et caecatus exigis videre quod non potes. Attende enim contrariam plagam: sciniphes nati sunt in terra Aegypti de limo, muscae scilicet minutissimae inquietissimae, inordinate volantes, in oculos ruentes, et negantes hominibus requiem; dum abiguntur, redeunt; sic phantasmata inquietorum. Praeceptum tene, plagam cave.

VERS. 18.---Erantque sciniphes. Sanguis est doctrina philosophorum: ranae, figmenta poetarum; sciniphes, sophismata dialecticorum: quae omnia mundum deceperunt.

VERS. 19.---Digitus Dei est hic, etc. (ISID. ex Aug. ep. 119.) In tertio signo magi deficiunt, dicentes: Digitus Dei est: qui typum haereticorum et animositatem [Col. 0207C] habuerunt. Unde: Sicut Jamnes et Mambres restiterunt Moysi, ita et hi resistunt veritati, homines mente corrupti, reprobi circa fidem, etc. (II Tim. III). Hi autem qui per mentis corruptionem inquieti fuerunt, in tertio signo defecerunt, fatentes sibi adversum Spiritum sanctum, qui erat in Mose. Tertio enim ponitur loco Spiritus, qui est digitus Dei: qui sicut placatus requiem praestat mitibus et humilibus corde, ita iratus immites et superbos per inquietudinem exagitat, quam muscae gravissimae significaverunt, sub quibus magi defecerunt, dicentes: Digitus Dei est hic, ne intelligant unde decipiantur.

(STRAB.) Notandum quia tertio signo victi sunt magi, quia omnis perfidia et mundana sapientia, vel philosophia, fide Trinitatis vincitur. Cum enim [Col. 0207D] philosophiam invenerint, et de machina totius mundi disputaverint, ad cognitionem Trinitatis pervenire nequiverunt. Per digitum Spiritus sanctus intelligitur, non quod minor sit Patre et Filio, sed quia in digito plurimae divisiones sunt, et per Spiritum sanctum datur divisio gratiarum.

(AUG., quaest. 25 in Exod., tom. III.) Quod dixerunt magi ad Pharaonem, etc., usque ad, quamvis de Filio non tacuerunt.

VERS. 20.---Haec dicit Dominus, etc. (RAB.) Quartum praeceptum: Honora patrem tuum et matrem tuam. Huic contraria est quarta plaga, scilicet cynomyia, id est, canina musca: caninum est parentes non agnoscere; unde catuli eorum caeci nascuntur.

[Col. 0208A] VERS. 21.---Omne genus muscarum. (ISID.) Mystice. Quarto loco Aegyptus muscis percutitur. Musca autem insolens et inquietum animal est, in qua insolentes curae carnalium desideriorum figurantur. Aegyptus vero muscis percutitur, quia corda eorum qui saeculum diligunt, desideriorum inquietudinibus feriuntur. LXX: cynomyiam, id est, muscam caninam, posuerunt: per quam canini mores significantur, in quibus humanae mentis voluptas, et libido carnis arguitur. Potest etiam forensis eloquentia hominum significari per muscam caninam, qui velut canes alterutrum se lacerant.

(PROCOP.) Deus non magnis belluis utitur in expugnanda Aegypto, sed contemptissimarum bestiolarum et insectorum ministerium accersit: ne scilicet [Col. 0208B] illarum potentiae ascriberetur effectus. Abjectis illis et infirmis bestiolis tribuit vires inexpugnabiles, adeo ut desperet Aegyptus se posse illis bestiolis resistere, et clamitet: Digitus Dei hic est: Nam manum Dei non feret universus mundus conglobatus.

(ORIG.) Cynomyia haereticorum [Al., Cynicorum] secta, qui ad reliquas deceptionis suae improbitates, voluptatem et libidinem summum praedicant bonum. Quoniam igitur per haec singula prius deceptus est mundus, merito adveniens sermo et lex Dei hujusmodi correptionibus arguit, ut ex qualitate poenarum qualitates proprii cognoscant erroris.

VERS. 22, 23.---Faciamque mirabilem, etc. (AUG., quaest. 26.) Hoc in prioribus signis intelligendum est [Col. 0208C] factum esse, ut terra in qua habitabat populus Dei nullis talibus plagis vexaretur. Opportunum autem fuit ut ibi hoc aperte poneretur; unde jam incipiunt signa, quibus magi similia non conati sunt facere. Pro certo est enim quia ubique fuerant sciniphes in regno Pharaonis, non autem fuerant in terra Gessen vel Gesen: ibi conati sunt magi similia facere, nec potuerunt: quousque ergo deficerent, nihil de illius terrae separatione dictum est, sed ex quo coeperunt ea fieri quae illi nec auderent conari.

VERS. 24, 25.---Et venit musca gravissima, etc. (AUG., ibid.) Musca pro multitudine muscarum posita. Nescio enim quomodo per loquendi consuetudinem imbutis sensibus hominum: saepe plus videtur quod singulariter, quam quod pluraliter, dicitur; [Col. 0208D] verbi gratia: Est illic miles, quam sunt milites illic; est illic piscis, plus significat quam sunt illic pisces.

VERS. 26-31.---Abominationes. Perversi abominantur bona Aegyptii, id est, cives hujus saeculi abominantur oves, id est, simplicitatem bonorum. Sicut enim boni abominantur mala, ita mali bona. Unde abominantur boni virum impium, et impii eos qui in recta sunt via.

(AUG. Quaest. 28.) In eremum dicebat Moyses se velle ire ubi Aegyptii non viderent abominationes suas. Hoc autem intelligendum est mystice significari, quod de pastoribus diximus, qui erant Aegyptiis abominabiles: et ideo separatam terram Israelitae [Col. 0209A] receperunt in Aegypto. Sic enim sacrificia Israelitarum abominationes sunt Aegyptiis, sicut iniquis vita justorum.

(STRAB.) Historice. Aegyptii abominantur oves et eas adorant propter Jovem Ammonem, qui cum capite arietino pingitur. Item: bovem colunt Aegyptii, qui consecratus est Api, sicut vacca Isidi. Apis enim erat maximum numen Aegyptiorum, qui semel in anno certo tempore apparebat sacerdotibus eorum. Illi vero cum hymnis et laudibus eum prosequentes, quasi lymphatici prophetabant.

(GREG., lib. XVIII Moral., c. 28, tom. II.) Aegyptus muscis percutitur, etc., usque ad Vacate et videte, quoniam ego sum Deus.

VERS. 32.---Et ingravatum est, etc. (AUG., quaest. [Col. 0209B] 29.) Cum ablata esset locusta, dictum est de Pharaone: Ingravavit Pharao cor suum etiam in hoc tempore, et noluit dimittere populum. Certe nunc non dictum est, Ingravatum est cor Pharaonis, sed ingravavit Pharao cor suum. Sic utique in omnibus plagis. A voluntate hominis est origo vitiorum. Moventur autem causis corda hominum, alia sic, alia vero sic, etiam non diversis causis, saepe diverso modo, secundum proprias qualitates, quae ex voluntatibus veniunt.



CAPUT IX.

VERS. 1-6.---Dixit autem Dominus ad Moysen, etc. (PROCOP.) Primi inter jumenta computantur equi, qui sunt mendaces seu falsi ad salutem. Deinde jumenta [Col. 0209C] immunda, quae nec ungulas findunt, nec ruminant, currui tamen junguntur. Deinceps cameli, qui quamvis propter ruminationem quasi mundi reputentur, tamen quia eorum ungula non sulcatur, censentur immundi. Verumtamen partim mundae partim immundae conditionis cameli perhibentur. Caeterum quia haec plaga, ut parum noxia propter vilitatem immundorum animalium credebatur, transit ad boves, dehinc ad placidissimum animalium, ovem.

(ORIG., hom. 4.) Quinto loco animalium nece vel pecudum Aegyptus verberatur. In quo vecordia vel stultitia mortalium arguitur, qui tanquam irrationabilia pecora cultum et vocabulum Dei imposuerunt figuris, non solum hominum sed pecudum ligno et lapidibus impressis: Ammonem Jovem in ariete [Col. 0209D] venerantes, Anubim in cane, Apim in tauro, et caetera portenta deorum, quae Aegyptus miratur, ut quibus cultum credebant esse divinum, in his viderent miserandum supplicium.

(RAB. in Exod., tom. II.) Quintum praeceptum est: Non maechaberis, etc., usque ad attende plagam: si pecus es, saltem mori time.

VERS. 7.---Ingravatumque est, etc. (AUG., quaest. 30.) Si pecora Israelitarum morerentur, videretur causa competens quare cor ejus gravaretur ad contemptum Dei, tanquam si magi ejus pecora Israelitarum occidissent; sed unde debuit ad timendum vel credendum moveri, ingravatum est, et illa ingravatio etiam hucusque progressa est.

[Col. 0210A] VERS. 8.---Tollite plenas, etc. (AUG., quaest. 31.) Alia littera: Sumite plenas manus vobis favillae de fornace, et asperget Moyses, etc. Superiora signa virga fiebant, quam non Moyses, sed Aaron extendebat super aquam, vel ad terram percutiebat. Nunc vero interpositis duobus signis, de cynomyia scilicet et mortibus pecorum, ubi nec Aaron nec Moyses aliquid manu operantur, dicitur ut Moyses favillam spargat in coelum; ambo jubentur sumere, sed ille spargere non in terram sed in coelum: tanquam Aaron (qui datus erat ad populum) terram percutere deberet, vel in aquam sive in terram manum extendere; Moyses vero, qui erat in his quae ad Dominum, favillam jubetur spargere. Quid duo illa superiora signa, ubi nec Moyses nec Aaron aliquid [Col. 0210B] manu operantur? Quid sibi vult ipsa diversitas? Neque enim nihil.

(RAB.) Sextum praeceptum: Non occides; sexta plaga, pustulae in corpore, vesicae bullientes et scatentes, incendia vulnerum et favillae fornacis. Ardent enim homicidae ira, insania. Si posses videre animas homicidarum, plus plangeres eas quam putrescentia corpora ulceratorum.

VERS. 9-12.---(ORIG., ibid.) Vulnera et vesicae cum fervore in sexto verbere producuntur. In ulceribus dolosa purulentaque malitia arguitur; in vesicis tumens et inflata superbia: in fervore, ira et furoris insania.

VERS. 13-15.---Induravitque Dominus cor, etc. (ORIG., ibid.) Nota quia in sexta plaga non dicitur, [Col. 0210C] Induratum est cor Pharaonis, sed aliquid terribilius additur; scriptum est enim quia induravit Dominus cor Pharaonis, etc. Rursus in septima cum grando et ignis Aegyptum vastat, induratur quidem cor Pharaonis, sed non a Domino. In octava vero, ubi locusta producitur, dicitur Dominus indurare cor Pharaonis. Et in nona cum tenebrae palpabiles fiunt, tandem vero cum, exstinctis primogenitis, Israelitae discessissent, ita dicitur: Et induravit Dominus cor Pharaonis regis Aegypti et servorum ejus, et insecutus est eos. Sed et cum Moyses de terra Madian ad Aegyptum mittitur et praecipitur ei facere prodigia, additur: Facies ea in conspectu Pharaonis: Ego autem indurabo cor Pharaonis, etc. Hinc primum [Col. 0210D] dictum est a Domino: Ego indurabo cor Pharaonis, etc. Secundo quoque, enumeratis principibus, Israel dicitur: Ego indurabo cor Pharaonis, etc. Non frustra facta est ista varietas, ut nunc dicatur Dominus indurasse cor Pharaonis, nunc sponte esse induratum. Video Paulum tanquam intelligentem quid differat, induratum esse cor Pharaonis, et indurasse Dominum cor Pharaonis dicere Rom. II: An divitias bonitatis ejus, et patientiae et longanimitatis contemnis? Ignoras quoniam benignitas Dei ad poenitentiam te adducit, etc. Hic sine dubio eum qui sponte induratus est, culpat. Alibi vero, velut quaestionem super hoc proponens, dicit: Ergo cui vult miseretur, et quem vult indurat, etc. Addit etiam his: O homo, tu qui es qui respondeas Deo (Rom. IX). Per quod de [Col. 0211A] eo qui a Domino dicitur induratus, non tam quaestionis solutione, quam apostolica auctoritate respondit, pro incapacitate auditorum, sicut alibi ait (II Cor. XII): Et audivit arcana verba, quae non licet homini loqui. Unde in sequentibus eum qui non tam studiorum merito quam sciendi cupiditate secretioribus se quaestionibus curiosius [curiosus] immergit, deterret dicens Rom. IX: O homo, quis es qui respondeas Deo.

(RAB.) Septimum praeceptum: Non furaberis; septima plaga, grando in fructibus. Nemo enim habet injustum lucrum sine justo damno. Dum furaris, acquiris vestem, amittis fidem: lucrum visibile, damnum invisibile: lucrum de tua caecitate, damnum de Domini nube. Qui enim malo desiderio forinsecus [Col. 0211B] furantur, de judicio intrinsecus grandinantur, et ager cordis eorum devastatur.

VERS. 16, 17.---Idcirco autem posui te, etc. (AUG., quaest. 32.) Haec verba Apostolus posuit, etc., usque ad ad eorum utilitatem ergo Pharao est servatus.

VERS. 18.---En pluam cras, etc. (ORIG.) Hucusque per errorum suorum figuras mundo supplicia temperantur: post haec veniunt verbera de supernis.

VERS. 19-21.---Mitte ergo jam nunc, etc. (AUG., quaest. 35 in Exod., tom. III.) Hoc non tam indignanter quam misericorditer praemonere videtur Deus, etc., usque ad quoniam mortem pecorum minatus est Deus, quamvis id Scriptura tacuerit.

(PROCOP.) Caeterum providentia divina factum est [Col. 0211C] ne jumenta interirent omnia. Nam opus erat jumentis quae traherent currus quibus Pharao postmodum insecuturus erat fugientes, ut eos in solitudine trucidaret. Verum divina providentia aliter totum gubernavit negotium.

VERS. 22.---Extende manum, etc. (PROCOP.) Admonendus est hoc loco lector, Mosem non juberi omnia miranda facere virga, sed saltem quaedam: quaedam quoque praedicere, ut culices et jumentorum interitum: quaedam manuum ministerio peragere, ut dum accipit fuliginem de camino et grandinem concitat. Sed quae horum est causa? Ne vulgus opinetur magica superstitione virgam esse factam, et ipsi mirificos illos effectus assignarent.

VERS. 23-29.---Extenditque Moyses virgam, etc. [Col. 0211D] (ORIG., ubi supra.) Illud quoque notandum, quod quaedam verbera inferre dicitur Aaron Pharaoni vel Aegypto, quaedam Moses, quaedam vero ipse Dominus. In prima enim plaga, ubi aquas vertit in sanguinem, elevat Aaron virgam et percutit aquam. In secunda percutit aquas et educit ranas. In tertia extendit manum et percutit virga pulverem terrae et fiunt sciniphes. In quarta dicitur Dominus fecisse, ut veniret cynomyia. In quinta quoque cum exstinguuntur pecora, dicitur fecisse verbum hoc. In sexta vero Moses aspergit favillam, et fiunt ulcera et vesicae. In septima elevat manum in coelum et fiunt voces et grando scilicet, etc. In octava similiter extendit manus in coelum, et Dominus inducit ventum, et adducit [Col. 0212A] locustas. Sed et in nona extendit manum in coelum, et fiunt tenebrae et caligo. In decima vero finis et perfectio totius operis ministratur a Domino. Sicut enim dicitur: Et Dominus percussit omne primogenitum in terra Aegypti.

(IDEM.) Est alia observanda differentia: in prima enim plaga cum aqua vertitur in sanguinem, nondum dicitur Mosi ut intraret ad Pharaonem, sed, vade in occursum ejus, etc. In secunda vero, constanter et fideliter ministrata prima, dicitur ad eum: Intra ad Pharaonem, etc. In tertia vero sciniphes inferuntur, magi cedunt confitentes, quia digitus Dei est hic. In quarta vero vigilare jubetur Moses mane, et stare contra Pharaonem procedentem ad aquas, cum cynomyia replentur Aegyptiorum domus. [Col. 0212B] In quinta cum pecora delentur, ad Pharaonem intrare jubetur. In sexta contemnitur Pharao, nec dicitur quod intraverint Moses et Aaron ad eum, quia facta sunt ulcera et vesicae cum fervore etiam super maleficos, et non poterant resistere Mosi. In septima vigilare jubetur valde mane, et stare contra Pharaonem, cum grandinem et ignem producit et voces. In octava intrare praecipitur ad eum cum locusta producitur. In nona rursus contemnitur Pharao, et Mosi [Moses] praecipitur ad coelum extendere manus, ut fiant tenebrae palpabiles: nec intrat, sed vocatur ad Pharaonem. Similiter in decima, cum primitiva delentur, et cogitur cum festinatione exire de Aegypto.

Et Dominus dedit tonitrua, etc. (ID., homil., 4.) [Col. 0212C] Vide temperamentum divinae correctionis: non cum silentio verberat, sed dat voces, et doctrinam coelitus mittit, per quam possit mundus castigatus culpam suam agnoscere. Dat grandinem per quam tenera vastantur adhuc nascentia vitiorum. Dat et ignem, sciens esse spinas et tribulos quos debebat depasci, de quo dicit Dominus Luc. XII: Ignem veni mittere in terra (Luc. XII). Per hunc ignem incentiva voluptatis et libidinis consumuntur.

(IDEM.) Sunt alia multa observanda, in quibus divina indicatur sapientia. Primo enim non flectitur Pharao cum aqua in sanguinem vertitur. In secundo parum molliri videtur: Vocavit enim Moysem et Aaron, dicens: Orate pro me Dominum, etc. In tertio [Col. 0212D] magi cedunt, dicentes: Digitus Dei est hic, etc. In quarto per cynomyiam verberatus, dicit: Euntes immolate Domino Deo, etc. In quinto, ubi neces pecudum esse dicuntur, non cedit, sed amplius induravit. Similiter in sexto super plaga ulcerum. In septimo vero, cum grandine vastatur et ignibus, vocavit Moysen et Aaron, dicens: Peccavi etiam nunc, Dominus justus, ego autem et populi mei iniqui, etc. In octavo cum locustis urgeretur, festinanter vocavit Mosen et Aaron dicens: Peccavi ante Dominum Deum vestrum et in vos. Suscipite peccatum meum, etiam nunc orate ad Dominum Deum vestrum. In nono, cum tenebris suffunditur, vocat Mosen et Aaron, dicens: Ite et servite Domino Deo vestro. In decimo, cum primitiva exstinguuntur, vocat eos nocte et dicit: [Col. 0213A] Surgite, exite de populo meo, vos et filii Israel, etc. Et adjungit: Benedicite autem et me. Non possunt haec explicari nisi eodem spiritu quo gesta sunt, quia, secundum Apostolum (I Cor. XIV), spiritus prophetarum prophetis subjectus est; non ergo quibuscunque ad explanandum dicta prophetarum, sed prophetis dicuntur esse subjecta.

VERS. 30-35.---Novi autem quod, etc. (AUG., quaest. 35 in Exod.) De fragore coeli et grandine exterritus erat Pharao. Unde rogabat Mosen ut oraret pro eo, confitens iniquitatem suam et populi sui. Sed Moses alium timorem quaerebat. Facile enim est poenam timere: sed non est hoc Deum timere, illo scilicet pietatis timore, de quo Jacob dicit: Nisi Deus patris mei Abraham, et timor Isaac adfuisset [Col. 0213B] mihi, nunc me inanem dimisisses (Gen. XXXI).



CAPUT X.

VERS. 1-3--- . . . Ego enim induravi cor ejus, etc. (AUG., quaest. 36 in Exod.) Haec non ita dixit tanquam opus habeat Deus cujusquam malitia, sed sic intelligendum est ac si diceret: Ego patiens fui super eum et servos ejus, ut non eos auferrem, ut ordine superveniant signa mea super eos; quia enim patientia Dei obstinatior fiebat malus animus, pro eo quod patiens in eo fui, dicitur, ingravavi cor ejus. Plagae Aegyptiorum eruditio est filiorum Israel, ne similiter indurentur, et similia patiantur. Multato pestilente sapientior erit parvulus.

(ORIG.) Possunt decem plagae quibus Aegyptus per [Col. 0213C] Israelitas verberatur, Romani regni comparari temporibus, quia haec in figura nostri facta sunt. Christianus et Israeliticus populus unius Dei est, una utriusque causa subdita fuit, Synagoga Aegyptiis, Ecclesia Romanis. Persecuti sunt Aegyptii, persecuti sunt et Romani. Ibi decies contradicitur Mosi, hic decem edicta contra Christum. Diversae ibi plagae Aegyptiorum, diversae hic calamitates Romanorum. Ibi primum sanguis de puteis et fluminibus manat, hic prima sub Nerone plaga, ut ubique morientium sanguis esset, vel morbis in Urbe corruptus, vel bellis in orbe profusus. Ibi secunda plaga, ranae in penetralibus, inedia pene habitatores exstinxit: hic sub Domitiano satellites effrenati, jussu cruenti [Col. 0213D] principis, et inopia pene omnes Romanos cives dispersit. Ibi tertia plaga sciniphes, musculae saevissimae, quae media aestate per loca squalida gregatim volant, capillisque hominum setisque pecudum urente morsu inferuntur: hic tertia plaga sub Trajano Judaeos excitavit, qui cum ante dispersi, quasi non essent, quiescerent, repentino calore permoti, grassati sunt. Praeterea multae urbes iisdem temporibus corruerunt terrae motu. Ibi quarta plaga, muscae caninae, alumnae putredinis, vermium matres; hic sub Marco Antonio lues multis infusa provinciis, Italiam et urbem Romam, exercitumque Romanorum per diversa hiberna dispersum, morte dissolutum, putredini et vermibus dedit. Ibi quinta plaga, pecorum et jumentorum: hic sub Severo persecutore civilibus [Col. 0214A] bellis propria viscera et adjumenta reipublicae, id est, plebes provinciarum et legiones militum, comminutae sunt. Ibi sexta plaga, vesicae turgentes ulceraque manantia: hic plaga quae post Maximini persecutionem fuit, qui specialiter episcopos et clericos, omissa turba populari, Ecclesiarum primates cruciari imperaverat, intumescens crebro ira et perfidia non per vulgi caedem, sed per vulnera morientium principum et potentium exaltata est. Ibi septima plaga, coacta in aere grando, quae hominibus et jumentis fuit exitio: hic sub Gallo et Volusiano, qui Decio persecutori successerunt, pestis infusa est per omnia spatia Romani regni, et omne prope genus humanum dedit neci. Ibi octava correctio, excitatae undique locustae: hic excitatae undique [Col. 0214B] gentes Romanum orbem caedibus et incendiis vastaverunt. Ibi nona plaga, tenebrae tractabiles, plus periculi comminantes quam facientes: hic Aureliano persecutore decernente, diris turbinibus terribile fulmen sub ipsius pedibus ruit, ostendens quid faceret tantus ultor, nisi patiens esset; quanquam intra sex menses tres interfecti sunt imperatores, Aurelianus, Tacitus et Florianus. Ibi decima et ultima plaga, primogenitorum interfectio: hic omnium perditio idolorum, quae primitus facta in primis amabant. Ibi rex potentiam Dei probavit, et sensit, et timuit, et populum Dei liberum dimisit: hic quoque haec omnia fecit, et etiam credidit.

(IDEM.) Ibi populus Dei non est ad servitutem retractus, nec hic postea ad idololatriam coactus. Ibi [Col. 0214C] Aegyptiorum vasa pretiosa Hebraeis tradita sunt: hic Ecclesiae Christianorum pretiosa paganorum templa cesserunt.

(IDEM.) Aegyptiis post decem plagas dimissos Hebraeos persequentibus maris irruit interitus: nos quoque peregrinantes persecutio gentilium manet, donec mare Rubrum, id est ignem judicii, Christo duce et judice transeamus. Qui vero Christianos persequuntur, cum rege suo Antichristo, in stagno ignis aeterni submergentur.

VERS. 4-12.---Ecce ego inducam cras locustam, etc. (RAB.) Octavum praeceptum: Falsum testimonium non dices: octava plaga, locusta, animal scilicet dente noxium. Falsus enim testis nocet mordendo et consumit mentiendo. Unde: Si mordetis [Col. 0214D] et consumitis, videte ne ab invicem consumamini (Gal. V).

(ORIG.) hom. 4 in Exod.) Puto per hoc genus plagae dissidentis semper, a se et discordantis humani generis inconstantiam confutari. Locusta enim, cum regem non habeat, secundum Scripturam, ordinatum ducit exercitum: homines vero, cum rationales facti sunt, neque se regere ordinate potuerunt, neque Dei regentis patienter moderamina pertulerunt.

(STRAB.) Per locustam, quae regem non habet, significatur temeritas illorum qui, licet diversis poenis multati, semper in duritia sua manent, tanquam nullum habeant rectorem.

[Col. 0215A] Locustam. (ISID.) Locustae pro mobilitate levitatis accipiuntur tanquam vagae et salientes animae pro voluptate saeculi.

VERS. 13-18.---Et extendit Moses virgam. (RAB.) Quaedam prodigia fiunt per Mosen, quaedam per Aaron, quaedam vero per ipsum Dominum; ut cognoscamus in quibusdam per sacrificia sacerdotum et obsecrationes pontificum nos esse purgandos, quos Aaron persona designat: in quibusdam per scientiam legis emendandos, quod Mosi designat officium. In difficilioribus autem ipsius Domini virtute egemus.

(GREG., lib. XXXI, Moral., cap. 20). Exhibitae coelitus Aegypti plagae, etc., usque ad cum vanis laudibus quorumdam jam quasi fortium opera enervant.

[Col. 0215B] VERS. 19, 20.---Non remansit ne una quidem, etc. (AUG.) Beneficium certe Dei commemoravit Scriptura, quod abstulit locustas, et prosecuta dixit indurasse Dominum cor Pharaonis, beneficio scilicet suo et patientia, qua ille fiebat obstinatior dum ei parceretur: sicut omnia mala corda hominum patientia Dei male utendo durescunt.

VERS. 21.---Extende manum, etc. (AUG.) Tertio dicitur ad Mosen: Extende manum tuam in coelum, ut fieret etiam plaga tenebrarum. Nunquam autem dictum est ad Aaron ut extenderet manus in coelum. Quod ergo dictum est ad Mosen: Extende manum tuam super terram Aegypti, et ascendat locusta super terram, credo id significari, etiam minus posse qui plus potest; non autem continuo cui minora conceduntur, [Col. 0215C] posse majora.

(ORIG.) Nona plaga tenebrae sunt, ut mentis eorum caecitas arguatur, vel ut intelligant divinae dispensationis et providentiae obscurissimas esse rationes. Posuit enim Deus tenebras latibulum suum (Psal. XVII): quas illi audacter et temere perscrutantes, et alia ex aliis asserentes, in crassas et palpabiles errorum tenebras devoluti sunt.

(STRAB.) Per tenebras insipientia eorum [Judaeorum] ostenditur, qui affligebantur et ignorabant ad quem finem eorum poenae devenirent. Etiam vel per tenebras arcanum divini judicii significatur, quo justos misericorditer salvat, impios juste condemnat.

[Col. 0215D] VERS. 24-29.---Oves tantum, etc. (AUG. in Locutionibus in Exod., l. 52.) Graecus habet, praeter oves et boves relinquite, et est inusitata locutio, nisi post distinctionem inseratur, relinquite; et subaudiatur, ista, ut sit sensus: Ite praeter oves et boves, et relinquite ista. Solet enim talis eclipsis fieri crebro in locutionibus Scripturarum.

(RAB.) Nonum praeceptum: Non concupisces uxorem proximi tui: nona plaga, densae tenebrae. Est enim quaedam moechia etiam in appetendo uxorem alienam quando cuivis non sufficit sua, etiam alienam tentare. Vere densae sunt tenebrae; nihil enim tam dolet patiens, nihil tam nolit pati faciens: qui hoc facit vere caecatur furore horribili.



CAPUT XI.
[Col. 0216A]

VERS. 2.---Dices ergo omni plebi, etc. (AUG., quaest. 94 in Exod., tom. III.) Non debet hinc quisque exemplum sumere, etc., usque ad ut nec isto damno ferirentur, qui aliis plagis percussi non erant.

Ut postulet vir, etc. (GREG., lib. XXVIII Moral., cap. 17.) Mentes usui vitae carnalis inhaerentes, etc., usque ad major fortitudo spiritus nuntiatur.

VERS. 3, 4.---Dabit autem Dominus gratiam populo suo coram Aegyptiis, etc. Qui scilicet habitabant cum Hebraeis in terra Gessen, et pro ipsis novem plagis laesi non erant, ideoque eos diligebant: decima plaga afflicti sunt, cum discessissent Hebraei ab eis.

[Col. 0216B] VERS. 5, 6.---Et morietur omne primogenitum, etc. (ORIG. hom. 4) Ad ultimum primitivorum infertur interitus, in quo fortassis est aliquid supra nostram intelligentiam, quod commissum ab Aegyptiis videatur in Ecclesiam primitivorum, quae ascripta est in coelis. Unde etiam exterminator angelus ad hoc ministerium mittitur, qui parcit illis tantum qui utrosque postes agni sanguine signatos habuerunt. Delentur iterum primogenita Aegyptiorum: sive eos principatus et potestates, et mundi hujus rectores tenebrarum dicamus, quos adventu suo Christus traduxit, id est captivos duxit et captivavit, cum in ligno crucis triumphavit: sive auctores et inventores falsarum religionum, quas Christi veritas cum suis exstinxit auctoribus. Principatus, et potestates, [Col. 0216C] et rectores tenebrarum harum, primogenita sunt Aegyptiorum quod [Al., qui] in ultima plaga, cum scilicet finis mundi advenerit cum separabit oves ab haedis, grana a paleis, damnabuntur, amissa vagandi et tentandi licentia.

(ORIG.) Moraliter. Anima, dum in hoc mundo in erroribus vivit, ignorantia veritatis, in Aegypto posita est: si appropinquare coepit lex Dei, aquas in sanguinem convertit, id est fluidam et lubricam juventutis vitam convertit ad sanguinem Veteris vel Novi Testamenti. Deinde educit lex ex ea vanam et inanem loquacitatem adversum Dei providentiam, ranarum querelae similem. Purgat etiam malignas cogitationes ejus, et sciniphum mordacitati similes calliditatis aculeos discutit. Libidinum quoque morsus [Col. 0216D] cynomyiae spiculis similes depellit: stultitiamque et intellectum pecudibus similem per quam homo, cum in honore esset, non intellexit, sed comparatus est jumentis insipientibus, etc. (Psal. XLVIII.) Arguit ulcera peccatorum, arrogantiae tumorem, et fervorem furoris exstinguit. Adhibet post haec voces filiorum tonitrui, id est evangelicas et apostolicas doctrinas, et castigationem grandinis, ut luxuriam voluptatesque coerceat; et simul ignem poenitentiae, ut dicat: Nonne cor nostrum ardens erat in nobis (Luc. XXIV)? Nec non locustarum ab ea subducit exempla, quibus depascantur omnes inquieti et turbidi motus ejus, ut discat omnia secundum ordinem facere. Ubi vero sufficienter fuerit castigata pro moribus, cum auctorem [Col. 0217A] verberum senserit, confitens quia digitus Dei est, et parum agnitionis acceperit: tunc praecipue gestorum suorum tenebras videt et errorum caliginem, et tunc merebitur ut exstinguantur in ea primogenita Aegypti. Omnis enim anima cum ad supplementum aetatis venerit, et velut naturalis lex coeperit in ea jura sua defendere, primos motus secundum desiderium carnis producit, quos ex concupiscentiae vel irae fomite vis incentiva commoverit. Unde quasi privilegium singulare de Christo propheta dicit: Butyrum et mel manducabit; priusquam faciat aut proferat maligna, eliget bonum (Isa. VII); quoniam priusquam sciat puer bonum aut malum, resistet malitiae, ut eligat quod bonum est. David autem de se dicit: Delicta juventutis meae et ignorantias [Col. 0217B] meas ne memineris (Psal. XXIV). Quia ergo hi primi animae motus secundum carnem prolati in peccatum ruunt, merito in morali loco primogenita Aegyptiorum primitiva ponuntur, quia exstinguuntur si reliquae vitae conversatio emendatiorem dirigat cursum. Sic ergo in anima, quam lex divina ab erroribus susceptam castigat, primogenita Aegyptiorum delentur, nisi post haec omnia in infidelitate perdurans, nolit jungi Israeliticae plebi, ut exeat de profundo et evadat incolumis, sed in iniquitate permaneat, et descendat tanquam plumbum in aquam validissimam. Iniquitas enim, secundum Zachariam (ZAC. V), sedet super talentum plumbi: et ideo qui permanet in iniquitate, tanquam plumbum demergitur in profondum.

[Col. 0217C] VERS. 7.---Apud omnes, etc. (AUG. in libro Locutionum.) Elegantissima locutio est: per canem quippe extremum significavit, vel hominum, vel pecorum: ita commendavit quanta in Hebraeis quies futura esset, Aegyptiis acerba orbitate clamantibus.

VERS. 9, 10.---Non audiet vos Pharao, etc. (AUG., quaest. 40 in Exod.) Tanquam opus fuerit Pharaonis inobedientia ut signa illa multiplicarentur: quae utiliter fiebant ad terrendum populum Dei, atque ipsa discretione ad pietatem informandum. Sed hoc Dei fuit, malitia illius cordis bene utentis, non Pharaonis Dei patientia male abutentis.



CAPUT XII.

[Col. 0217D] VERS. 2-4.---Mensis iste, etc. (RAB.) Hic est Aprilis, qui apud Hebraeos Nisam, apud Macedones dicitur, et dicitur Aprilis quasi aperilis, quia tunc aperitur terra proferendis virgultis herbis ac floribus: vel Aprilis a Venere, quasi Aphroditis; Venus enim Graece Aphrodite dicitur. Hunc Hebraei primum habent, quia XV Kalendarum ejus prima dies saeculi fuit: quarta decima vero, dies secunda; tertia decima, tertia: duodecima, quarta: qua sol et luna condita sunt, et tunc primum aequinoctium fuit; sol enim in oriente, luna in occidente, sphaeram mundi ex aequo dividebant.

(STRAB.) Hic est Nisan, secundum Hebraeos, in quo factus est mundus, cujus plenilunium post aequinoctium [Col. 0218A] vernale semper est attendendum: in quo populus Israel a servitute Aegypti liberatur, et genus humanum sanguine Christi a potestate diaboli eripitur. Decima die mensis tollitur agnus, quarto decimo immolatur: quia in lege passio Christi figuratur, Evangelii gratia coruscante impletur; denarius enim, propter decalogum, legem significat; quaternarius vero, quatuor evangelia.

VERS. 5, 6.---Erit autem, etc. (AUG., quaest. 42 in Exod., tom. III.) Movere potest illa locutio, etc., usque ad quid illo praecepto figuratum sit.

Juxta quem ritum, etc. Allegorice. Quia de justis et peccatoribus Christus carnem assumpsit, ut nemo de venia desperaret. Vel quia Christus Judaeis haedus erat, dicentibus: Hic homo peccator est (Joan. [Col. 0218B] IX), nobis autem agnus absque macula. Vel quia in similitudine carnis peccati apparuit et pro peccato mortuus est, cum peccatum non haberet (I Petr. II).

(STRAB.) Decima die Aprilis Hierosolymam venit, sequenti vero die exceptus est a turbis cum ramis palmarum et divinis laudibus. Tribus reliquis custoditus est a Judaeis usque ad quartam decimam diem, id est, usque ad quintam feriam, qua cum apostolis coenavit, et post traditus est.

VERS. 7.---Et sument de sanguine ejus, etc. (GREG., homil. 22 in Evang., tom. II.) Sanguis ponitur, quando non solum ore corporis, sed etiam ore cordis hauritur, etc., usque ad quia crucem passionis ejus in fronte portamus.

VERS. 8.---Et edent carnes, etc. (GREG., ibid.) [Col. 0218C] Nocte agnum comedimus, etc., usque ad de fermento enim laudem immolat, qui Deo sacrificium de rapina parat.

Cum lactucis, etc. (GREG., ibid.) Lactucae agrestes valde amarae sunt, etc., usque ad ut dispensari omnia per Spiritus sancti potentiam sciat.

VERS. 9-11.---Caput cum pedibus, etc. (GREG., ibid.) Caput Christi Deus (I Cor. XI). Caput ergo agni vorare, etc., usque ad nemo in hujus vitae itinere torpeat, ne in patria locum perdat.

(GREG. NYSS., de Vita Mosis.) Illis rerum involucris monet ut per haec aenigmata considerare et intelligere velimus transitum quemdam esse hanc vitam nostram. Nam postea quam ingressi ad eam sumus, necessitate quadam ad exitum semper compellimur, [Col. 0218D] ad quem paratos nos esse vult manibus et pedibus reliquoque ad iter apparatu. Ne igitur spinis in hoc arduo vivendi itinere pedes laedantur, non nudis pedibus, sed durioribus calceis communiti itinerare debemus. Spinae autem, quae pedibus infixae non solum retinent retardantque, verum etiam enecant, peccata sunt, a quibus durities calceorum defendit, continens videlicet, tenuis ac dura vita, quae debilitat atque frangit spinarum acumina, quibus a parvo tenuique principio ad anteriora, usque peccata sic ingrediuntur, ut poenitus occidant. Ad hanc vitam faciendam talaris vestis et effusa, id est voluptuosa et vitiosa vivendi ratio, quae latissime patet, impedimento est: quare cingulo quodam trahenda [Col. 0219A] est et coarctanda, ne huc atque illuc circumfluat. Cingulus vero modestia est et diligens vivendi ratio, quae nos monet ad necessitatem, non ad voluptatem, rebus uti. Baculus quo feras repellimus, et nonnunquam sustentamur, spes est. Ex igne autem solum cibus nobis propositus est, quoniam fides, quae per cibum illum significatur, ardentissima esse debet, nihil humidum aut labile possidens.

Phase. Hebraice est Pesach [Figure: [Hebrew Text] 2Kb] , Graece , id est, transitus; quia a filiis Israel ex Aegypto migrantibus primum celebratum est: nobis quoque migrandum est de transitoriis ad aeterna, de terrenis ad coelestia.

VERS. 12, 13.---In cunctis diis, etc. Ferunt Hebraei quia omnia idola Aegypti confracta sunt nocte [Col. 0219B] illa et templa, vel motu terrae, vel fluminis Nili inundatione. Allegorice vero nobis egredientibus ex Aegypto errorum idola corruunt, et omnis perversorum dogmatum cultura quatitur.

VERS. 14-17.---Habebitis autem hanc diem, etc. (AUG., in Exod. quaest. 43, tom. III.) Et facietis diem hunc in progenies vestras legitimum, aeternum vel aeternalem; quod Graece dicitur , non sic accipiendum est, etc., usque ad omni tempore praesentis vitae simplicitas servanda, malitia cavenda.

VERS. 18-20.---Primo mense quarta decima, etc. (RAB.) Mystice. Vespera quarti decimi diei primi mensis, in quo Pascha celebratur, et agni immolatio perficitur, depositionem veteris hominis significat, et initium novi, qui in baptismo Christi mortem [Col. 0219C] figurante inchoatur. Unde: Quicunque baptizati sumus in Christo Jesu, in mortem ipsius baptizati sumus, etc. (Gal. III). A vespera ergo quarti decimi diei primi mensis usque ad vesperam vicesimi primi integram, scilicet septimanam, azyma jubemur [jubentur] comedere, quia a perceptione baptismi usque ad finem vitae simpliciter et sine dolo debemus vivere. Unde Petrus: Deponentes omnem malitiam et omnem dolum et simulationem, sicut modo geniti infantes, etc. (I Petr. II).

VERS. 21.---Seniores. Nota quod non pueris, non juvenibus, mandata Dei primo communicat, sed senioribus, quia in senibus est sapientia, et in multo tempore prudentia.

VERS. 22.---Fasciculumque hyssopi, etc. (STRAB.) [Col. 0219D] Hyssopus herba est humilis, nascens in petris, purgans pectus et pulmonem: et significat veram humilitatem, cujus exemplum Christus nobis in semetipso praebuit. Fasciculum ergo hyssopi sanguine tingimus, quando, memores humilitatis Christi, eum imitari studemus.

Tingite in sanguine, etc. (AUG., quaest. 46 in Exod.) Quaeritur quem sanguinem dicat juxta ostium, cum illius agni sanguinem velit intelligi, cujus immolatione Pascha fit. An praecipit eo modo consequenter fieri, quamvis hoc tacuerit, ut idem agnus juxta ostium occidatur? An, quod est credibilius, ideo dixit ex sanguine qui est juxta ostium, quia ille qui liniturus est, vas ipsum in quo sanguinem excepit, [Col. 0220A] juxta ostium positurus est, ut ad manum habeat dum tingit.

VERS. 23-29.---Et non sinet percussorem, etc. (STRAB.) Utrum percussor bonus angelus an malus fuerit, non necesse est inquiri: quicunque enim fuit, praecepto Domini obedivit. Sciendum tamen quod tales pestes mali angeli facere solent, permissione Dei.

Decimum praeceptum est: Non concupisces rem proximi tui, etc. Huic contraria est decima plaga, mors primogenitorum. Alio praecepto furtum prohibetur, quo et rapina damnatur: pejus enim est eripere violenter quam latenter. Auferre ergo volens aperte vel occulte praeceptum suum habet: concupiscere autem rem proximi, etiamsi justa successione [Col. 0220B] quaeras, non licet. Qui enim volunt res alienas tanquam juste possidere, et haeredes quaerunt morientibus illis esse. Cum laudas rem relictam quasi jure possidentem, Deus damnat injuste cupientem. Qui enim quaeris ab aliquo haeres fieri, non vis ut habeat haeredes, in quibus nihil charius primogenitis est. Jure ergo in primogenitis tuis puniris, qui cupiendo res alienas, quasi juris umbram perquiris, et, quae meliora sunt, cordis primogenita perdis. Primogenita quidem fides est. Nemo enim bona facit, in quo fides non praecessit. Omnia opera bona sunt filii spirituales, sed inter hos primogenita fides. Quisquis ergo rem occulte cupis alienam, interius fidem perdis. Servis enim non charitate, sed fraude, velut amans eum quem mori desideras, ut succedas.

[Col. 0220C] VERS. 30-33.---Neque enim erat domus, etc. (AUG., quaest. 44 in Exod.) Cum primogeniti tantum morerentur, quomodo nulla erat domus in qua non esset mortuus? An et hoc divinitus fuerat procuratum, ut in omnibus domibus essent primogeniti, in quibus percuterentur Aegyptii, etiam qui habitabant in terra Gessen? Hominum quippe erant hic, vel animalium, non terrae; id est, homines et animalia primogenita moriebantur, occulto et angelico percussu: non aliquid in terra vel in coelo factum erat, sicut rana, vel locusta, vel tenebrae. A talibus enim plagis cum terra Gessen fuisset aliena, perveniebat beneficium ad Aegyptios qui in ea cum Hebraeis morabantur: hac vero omnes percussi sunt.

VERS. 34.---Conspersam farinam, etc. (AUG.) [Col. 0220D] Mystice. Sine fermento proficiscuntur filii Israel de Aegypto; ut exeuntes de hoc saeculo abjiciamus fermentum malitiae et nequitiae, et epulemur in azymis sinceritatis et veritatis.

VERS. 35, 36.---Et petierunt, etc. (AUG., quaest. 45.) Hoc jam factum fuerat ante mortes primogenitorum. Sed nunc per recapitulationem repetitur, nam narratum est quando factum est. Modo enim quomodo posset fieri ut in tanto luctu ista accommodarentur: nisi forte quis dicat etiam ista plaga non fuisse percussos Aegyptios qui cum Hebraeis habitabant.

Vasa aurea, etc. Haec doctrinas significant, quae ex ipsa consuetudine gentium non inutili studio discuntur; vel animas pretiosas ex gentibus, tanquam [Col. 0221A] vasa aurea et argentea; cum vestibus, id est, corporibus: quae se adjungunt populo Dei, ut semel de hoc saeculo tanquam de Aegypto liberentur.

VERS. 37-45.---Profectique sunt, etc. (ORIG. hom. 5 in Exod.). Qui de Aegypto parat proficisci, qui cupit obscuros mundi actus et errorum tenebras relinquere, primo ei ex Ramesse proficiscendum est, quae interpretatur commotio tineae. Si vis venire in hoc ut Deus sit tibi dux, et sequatur petra, quae escam spiritalem et potum tribuat, exi de Ramesse, ne thesaurizes ubi tinea exterminat, et fures effodiunt, etc.

Si vis perfectus esse, vade et vende omnia quae habes, et da pauperibus, et habebis thesaurum in coelo, et veni, sequere me (Matth. VI), hoc est proficisci de Ramesse, et sequi Christum.

[Col. 0221B] De Ramesse in Socoth, etc. (ORIG. ibid.) Videamus quis sit castrorum locus ad quem venitur. De Ramesse venerunt in Socoth, quod interpretatur tabernacula. Cum ergo, relinquens Aegyptum, discusseris tineas totius corruptelae, et vitiorum incitamenta rejeceris, habitabis in tabernaculis, quibus scilicet nolumus exspoliari sed supervestiri. Habitatio autem tabernaculorum expeditum indicat esse eum qui festinat ad Deum. Sed nec in hoc standum est: movenda sunt etiam castra de Socoth, et festinandum est in Othon, quod interpretatur signa eis, quia hic scilicet audies quod Deus antecedat eos per diem in columna nubis, et per noctem in columna ignis; non hoc in Ramesse, nec in Socoth, quae secunda sunt castra. Tertia sunt in quibus fiunt signa divina: hoc [Col. 0221C] erat triduum ad quod festinabant Moses et Aaron, et contradicebat Pharao dicens: Non eatis longius. Nolebat ad locum signorum pervenire filios Israel, ut possent tertii diei frui mysteriis. Unde Ose. VI: Resuscitabit nos Deus post biduum, et in die tertia resurgemus, et vivemus in conspectu ejus. Prima dies nobis Christi passio; secunda, qua in infernum descendit; tertia, qua resurrexit: ideo in tertia die antecedebat eos per diem in columna nubis; per noctem vero, in columna ignis. Necessarium est ergo ut qui baptizantur in Christo, in morte ipsius baptizentur, et cum ipso sepeliantur, et die tertia resurgant, quos scilicet secum suscitavit et fecit consedere in coelestibus (Rom. VI).

Sexcenta fere millia, etc. (AUG., quaest. 47.) Quaeritur [Col. 0221D] utrum ad tantum numerum pervenerunt Hebraei per eos annos in Aegypto, etc., usque ad id est, post mortem Joseph dura servitute oppressi sunt.

VERS. 46-51.---Nec illius, etc. Os Christi in cruce non est confractum, quia videntes eum jam mortuum, non fregerunt ejus crura: vel robur divinitatis in carne per blasphemiam non corrumpitur, quia non est purus homo, sed verus Deus.



CAPUT XIII.

VERS. 2-8.---Sanctifica mihi omne primogenitum, etc. Quia occidi omnia primogenita Aegyptiorum in liberatione vestra.

VERS. 9-12.---Et erit quasi signum, etc. (AUG., quaest. 48 in Exod.). Quid est quod ait cum de pascha [Col. 0222A] praecipit, etc., usque ad alioquin gratia jam non esset gratia.

VERS. 13-15.---Omne autem primogenitum hominis, etc. (CYRILL.) Primogenita hominum redimi jubet, ut homicidium vetet: qui omnia ut incorruptibilia essent, creavit.

(GREG., lib. XXVII Moral., cap. 1.) Asinus immunditiam, ovis innocentiam significat. Asini ergo primogenitum ove mutare, est immundae vitae primordia innocentiae simplicitate convertere, ut postquam peccator illa egit quae ut immunda Dominus respuit, ea jam agendo proferat quae Dei sacrificio imponat. Omnes enim in peccato nati sumus, et ex carnis delectatione concepti, culpam originalem nobis contraximus. Unde etiam voluntate nostra peccatis [Col. 0222B] implicamur. Sed et qui post malitiam carnis ad innocentiam convertitur cordis, primogenitum asini mutat ove, malitiam scilicet prioris vitae. Qui enim qualis prius fuit desinit esse, et apprehensa carnis munditia innocentiam custodit, in oblationem Dei primogenitum asini ove mutavit.

VERS. 16.---Et quasi appensum. Hoc male intelligentes Judaei, pictatia vel phylacteria capitibus circumligabant, in quibus decem verba scripta ante oculos habebant.

VERS. 17.---Igitur cum emisisset, etc. (GREG. lib. XXIV Moral. cap. 13). Saepe conversi in ipso aditu suae conversionis tranquillitatem carnis, dona prophetiae, praedicamenta doctrinae, signorum miracula vel gratiam curationum accipiunt. Postea duris tentationum [Col. 0222C] probationibus fatigantur, a quibus liberos se esse credebant: quia si in principio tentationum amaritudo pulsaret, facile ad vitia redirent, a quibus non longe recesserunt. De Aegypto ergo exeuntibus e vicino bella subtrahuntur: quia relinquentibus saeculum quaedam prius tranquillitas ostenditur, ne in ipsa teneritudine et inchoatione turbati, ad hoc quod reliquerant, redeant: prius ergo suavitatem securitatis sentiunt, prius pacis quiete nutriuntur; post cognitam vero dulcedinem tanto tolerabilius tentationum certamina sustinent quanto in Deo altius cognoverunt quae ament.

VERS. 18-20.---Non eos duxit Deus, etc. (AUG., quaest. 49). Hic ostenditur omnia fieri debere quae consilio recte fieri possunt, ad evitanda ea quae [Col. 0222D] adversa sunt, etiam cum Deus apertissime adjutor est (Epist. ad Dam., tom. I).

Et armati ascenderunt filii, etc. (HIERON.) Aquila, qui non contentiosus, ut putant, sed studiosus verbum interpretatur ad verbum, ubi LXX posuerunt, quinta autem generatione ascenderunt filii Israel de terra Aegypti, transtulit, et armati ascenderunt filii Israel de terra Aegypti, licet pro eo quod nos armati diximus, secundum Graeci sermonis ambiguitatem instructi vel muniti propter supellectilem quo Aegyptios exspoliaverunt, possit intelligi. Sed ubi LXX, quinta generatione posuerunt, qui Hebraeorum libros diligenter inspexerunt, non quinta, sed quinque, scriptum afferunt, ut sit sensus: quinque autem ascenderunt [Col. 0223A] filii Israel de terra Aegypti; quod quia minus videbatur intelligi, adjuncta generatio est. Aquila vero, et in caeteris, et in hoc praecipue loco, proprie transtulisse dicitur, sicut synagogarum consonant universa subsellia.

(AUG., quaest. 53.) Quinta autem progenie, etc. Utrum progeniem in centum annis vult computare, etc., usque ad Naason genuit Salmon.

VERS. 21-22.---Dominus autem praecedebat eos, etc. (ORIG.) Cum a te tertiae diei mysterium fuerit receptum, incipiet te deducere Deus et viam salutis ostendere.

(GREG.) In igne terror, in nube visionis lene blandimentum. Dies, vita justi; nox, peccatoris. Unde Ephes. V: Fuistis aliquando tenebrae, nunc autem [Col. 0223B] lux in Domino, etc. In die per nubem columna monstrata est, et in nocte per ignem; quia omnipotens Deus et blandus justis, et terribilis apparebit impiis. Hos ad judicium veniens, per lenitatis mansuetudinem mulcet, illos per justitiae districtionem terret. Aliter columna nubis in eremo populum praeibat, et splendore ignis non in die, sed in nocte radiabat: quia Christus conversationis suae exemplo ducatum sequentibus praestans, de justitia sua confidentibus nulla luce claruit; peccatorum vero tenebras agnoscentibus, igne sui amoris infulsit. Christus nubes et columna, quia rectus, et firmus, et fulciens infirmitatem nostram; quia nocte lucens, per diem non lucens, ut qui non vident, videant; et qui vident, caeci fiant (Joan. IX). Christi quoque sacramentum [Col. 0223C] tanquam in die manifestum est in carne velut in nube: in judicio vero tanquam in terrore nocturno; quia tunc erit magna tribulatio, tanquam ignis lucebit justis, et ardebit injustis.



CAPUT XIV.

VERS. 2.---Phihahiroth, quae est inter Magdalum, etc. (ORIG., hom. 5 in Exod.) Videamus quae via praecipitur eligenda. De Othon, inquit, conversi, iter facite inter Epauleum et Magdalum, quod est contra Beelsephon, etc. Epauleum ascensio tortuosa, Magdalum turris, Beelsephon ascensio speculae, vel habens speculam, interpretatur. Credebat forsitan quod ostenderet Deus planum iter et molle, sed ascensio est et tortuosa. Non enim proclive iter est quo tenditur ad virtutes, sed ascenditur anguste et difficulter. [Col. 0223D] Unde Matth. VII: Arcta est enim et angusta via quae ducit ad vitam. Est ergo iter quo inceditur ascensio tortuosa, et ascensio speculae vel habens speculam. Ascensio ad actus pertinet, specula ad fidem; ostenditur ergo quia et in actibus et in fide multa est difficultas, multus labor: multae enim tentationes nobis occurrunt, multa offendicula, volentibus agere quae Dei sunt. Deinde in fide multa invenies tortuosa, plurimas quaestiones, objectiones haereticorum, contradictiones infidelium: hoc ergo iter agendum est sequentibus Dominum. Sed et turris est in hoc itinere, de qua dicitur Luc XIV: Quis vestrum volens turrim aedificare, non prius sedens computat sumptus, si habet unde perficiat? Ista est [Col. 0224A] ergo turris ex his ardua et excelsa virtutibus; quod videns Pharao dicit: Errant isti. Apud Pharaonem, qui Deum sequitur errare dicitur, quia iter sapientiae tortuosum, multas habens difficultates et anfractus. Si confitearis unum Patrem invisibilem, et unum unigenitum ejus Jesum Christum, et unum Spiritum sanctum, tortuosum, difficile et incredibile videtur hoc in infidelibus. Si dicis Deum majestatis crucifixum filium hominis esse, qui de coelo descendit: tortuosa videntur haec et difficilia; qui audit (nisi eum fide audiat), dicit quia errant isti. Sed tu fixus esto in hac fide, sciens quia Deus ostendit tibi hanc viam fidei, qui ait: Tollentes de Othon castra, collocate inter Epauleum et Magdalum.

[Col. 0224B] Fuisset. (ORIG.) Fugiens Aegyptum venis ad ascensionem operis et fidei, et ad aedificium turris: venis ad mare, et occurrunt tibi fluctus tentationum. Unde II Tim. III: Qui enim volunt pie vivere in Christo, persecutionem patiuntur, quia tentatio vita nostra est super terram. Sed si Moysen, id est legem Dei, sequeris, Aegyptus te insectatur. Sed vide quid fiet: Levavit, inquit, angelus Domini, qui antecedebat castra Israel, et abiit post illos. Elevavit et columnam nubis a facie eorum, et stetit post illos, et intravit inter castra Aegyptiorum et Israel. Haec columna nubis populo Dei efficitur murus: Aegyptiis imponit tenebras; non transfertur columna ignis ad Aegyptios, ut videant lucem: sed nubis, ut in tenebris maneant, quia dilexerunt tenebras, non [Col. 0224C] lucem. Et tu ergo si ab Aegyptiis recedas, si de potestate daemonum fugias, vide quanta tibi praeparantur auxilia, dummodo in fide fortis permaneas: nec Aegyptiorum equitatus et quadrigae perterreant, nec reclames contra Dei legem, id est Moysen, dicens: Tanquam non essent sepulcra in Aegypto, ita eduxisti nos.

VERS. 11-12.---Forsitan non erant sepulcra, etc? (ORIG., homil. 5 in Exod.) Haec fatiscentis in tentatione animi verba sunt: beatus est qui sic tentationes excipit ut nulla ei cogitatio ambiguitatis obrepat. Petro etiam dicitur Matth. XIII: Modicae fidei, quare dubitasti? Tentationis et fragilitatis haec verba sunt. Alioquin falsum est, melius est enim in eremo mori quam Aegyptiis servire. Qui enim in [Col. 0224D] eremo moritur, hoc ipso quod separatus est ab Aegyptiis, id est rectoribus tenebrarum et e potestate Satanae, habuit aliquem profectum, etiamsi ad integrum non potuit pervenire. Melius est enim perfectam vitam quaerenti in itinere mori, quam nec proficisci. Unde eorum videtur falli opinio, qui dum arduum et periculosum iter virtutis exponunt, nec incipiendum judicant. Melius est enim in itinere mori, quam inter Aegyptios necari et falsis atque amaris fluctibus obrui.

VERS. 13-14.---Aegyptios enim quos nunc, etc. (AUG. quaest. 5 in Exod.) Sicut enim vidistis Aegyptios hodie, non apponetis amplius videre eos in aeternum tempus. Quomodo autem sunt accipienda haec ververba, [Col. 0225A] cum viderint postea Israelitae Aegyptios? An quia isti qui tunc videbant, non eos ulterius viderunt, quia et illi mortui sunt qui sequebantur, et isti omnes quisque die mortis suae? Nam posteri eorum viderunt posteros illorum. An, non eos videbitis sicut hodie, intelligendum est, non sicut hodie persequentes et inimicos, ut nulla sit quaestio nec de aeterno tempore quod hic posuit, quia etsi videbunt se utrique tempore resurrectionis, non sic ut hodie.

VERS. 15-17.---Quid clamas ad me? etc. (GREG.) Voces apud aures Dei non faciunt verba nostra, sed desideria. Aeternam enim vitam si ore petimus, nec corde desideramus, clamantes tacemus: si vero corde desideramus, ore tacemus, tacentes clamamus. [Col. 0225B] Unde in eremo cum populus vocibus perstreperet, et Moses a strepitu verborum taceret, silens auditur, et dicitur ei: Quid clamas ad me? In desiderio enim clamor secretus non pervenit ad aures humanas, divinas replet.

(ORIG., ut supra.) Nulla vox Moysi auditur, et Dominus dicit: Quid clamas ad me? Velim scire quomodo sancti clamant sine voce ad Deum. Apostolus ad Gal. IV, dicit: Quia dabit Deus Spiritum Filii sui in cordibus nostris clamantem: Abba, Pater. Et addit: ipse Spiritus interpellat pro nobis gemitibus inenarrabilibus. Et iterum Rom. VIII: Qui autem scrutatur corda, scit quid desideret spiritus. Sic ergo postulante Spiritu sancto per silentium clamor sanctorum auditur. Jubetur Moses virga percutere mare, [Col. 0225C] ut ingredienti populo Dei cedat, et aquae quae timebantur, dextra laevaque murus effectae, non solum perniciem nesciant, sed etiam munimen exhibeant. Soliditatem recipit liquor, et solum maris arescit in pulverem: bonitatem Creatoris intellige, si voluntati ejus obtemperes, si legem ejus sequaris, elementa tibi contra naturam servire compellit. Audivi a majoribus traditum quod singulis tribubus singulae aquarum divisiones factae sunt, et propria unicuique via. Idque ostenditur ex eo quod dicitur psalmo CXXXV: Qui divisit mare Rubrum in divisiones, etc. Et alibi, psal. LXVII: Ibi Benjamin minor in stupore. Principes Juda, duces eorum, principes Zabulon et principes Nephthali: proprius unicuique tribui enumerari videtur ingressus. Apostolus [Col. 0225D] baptismum in Mose consummatum dicit in nube et in mari, ut qui baptizaris in Christo, in aqua et in Spiritu, scias te insectari Aegyptios et ad servitium revocare, rectores scilicet mundi, et spirituales nequitias, quibus ante servisti. Sed tu descendis in aquam, et evadis incolumis et novus ascendis peccatorum sordibus ablutus, paratus ad cantandum novum canticum. Aegyptii insequentes merguntur in abyssum, et si rogare videntur Jesum ne eos iterum mergat in abyssum.

(ID.) Aliter, si Aegyptum fugias, id est ignorantiae tenebras, si sequaris Mosen, id est Dei legem, occurrat autem mare, id est, contradicentium fluctus, percute et tu obluctantes undas virga, id est. verbo [Col. 0226A] legis et vigilantia Scripturarum; iter tibi disputando per adversarios pande, et cedent undae victori, mirantibusque et stupore defixis qui ante contradicebant, legitimis disputationum lineis rectum fidei iter secabis, et in tantum doctrinae verbo proficies, ut auditores tui, quos tu in verba legis erudisti, jam contra Aegyptios, velut fluctus maris, insurgent, nec solum impugnent, sed et superent et exstinguant. Exstinguit enim Aegyptum, qui non agit opera tenebrarum, qui non carnaliter, sed spiritualiter vivit; qui cogitationes sordidas vel corde expellit, vel omnino non recipit, secundum illud Eph. VI: Assumentes scutum fidei, ut possitis omnia maligni ignita jacula exstinguere. Hoc ergo modo possumus etiam Aegyptios hodie videre mortuos, et ipsum [Col. 0226B] Pharaonem, si tanta fide vivamus, ut Deus conterat Satanam sub pedibus nostris velociter per Jesum Christum.

VERS. 19-20.---Tollensque se angelus Dei, etc. (STRAB.) Angelus, qui nuntius interpretatur, significat doctores, qui nobis praecepta vitae annuntiant, et cum nube, id est scientia Scripturarum castra Israel, id est Ecclesiam praecedunt, quia cum scientia Scripturarum praesident. Supervenientibus Aegyptiis retrorsum abit, quia tempore persecutionis opponent se pro subjectis. Nubes vero tenebrosa erat Aegyptiis, lucida Hebraeis.

VERS. 21-31.---Tota nocte, etc. Quia toto tempore hujus vitae, quam nox significat, Spiritus sancti gratia aquas baptismi fidelibus meabiles facit, [Col. 0226C] ut de spirituali Aegypto in terram promissionis transeant: hostium vero suffocat exercitum.

(ISID.) Mare Rubrum baptismum Christi sanguine consecratum significat; hostes a tergo sequentes cum rege moriuntur, quia peccata praeterita in baptismo delentur, et diabolus suffocatur: premunt Aegyptii usque ad mare, et peccata usque ad baptismum. Post transitum maris Rubri cantat populus submersis hostibus infidelibus, et fideles de lavacro ascendentes, exstinctis peccatis, hymnum decantant dicentes: Cantemus Domino, gloriose enim, etc.



CAPUT XV.

VERS. 1.---Tunc cecinit Moyses, etc. (ORIG., homil. 6 n Exod.) Multa cantica legimus in Scripturis, [Col. 0226D] sed hoc primum omnium est quod, Aegyptiis et Pharaone submerso, post victoriam cantatur. Mos enim sanctorum est, ubi adversarius vincitur (quia sciunt non sua virtute, sed Dei gratia victoriam factam), hymnum Deo glorificationis offerre. Accipiunt tamen canentes tympana in manibus, sicut de Maria et Aaron refertur. Et tu ergo, si mare Rubrum transieris, si Aegyptios submergi videris, et Pharaonem praecipitari in abyssum, potes hymnum Deo gratanter canere, et dicere: Cantemus Domino gloriose, etc. Dignius autem hoc dices, si habueris in manu tympanum, id est, si carnem tuam crucifixeris cum vitiis et concupiscentiis.

Gloriose enim, etc. (ORIG.) Non sufficit, glorificatus [Col. 0227A] est; aliud est enim glorificari, aliud gloriose glorificari. Cum enim Christus carnem pro nobis suscepit, glorificatus est, qui venit quaerere quod perierat, non tamen gloriose, quia non habebat speciem neque decorem; glorificatus est cum venit ad crucem, et pertulit mortem; unde Joan. XVII: Pater, venit hora, glorifica Filium tuum, etc. Erat ergo et gloria passio crucis, ubi et glorificatus, non gloriose quidem, sed humiliter; unde Phil. II: Humiliavit semetipsum, factus obediens usque ad mortem, mortem autem crucis. Et Sap. II: Morte turpissima condemnemus eum. In his ergo glorificatus est de se humiliter, non gloriose; unde Lucae XXIV: Quia oportebat pati Christum, et sic intrare in gloriam suam. Cum venerit in gloria Patris, et angelorum [Col. 0227B] judicare terram, et verum Pharaonem, id est diabolum, interficiet spiritu oris sui, cum refulgebit in majestate Patris: tunc gloriose glorificabitur, cum omnes honorificabunt Filium sicut honorificant Patrem.

Magnificatus est, equum et ascensorem dejecit in mare, etc. In signis Aegypti. Sed gloriose magnificatus est, quia Pharaonem et exercitum ejus submersit. Vel magnificatus est, miracula ante passionem faciendo, praedicando, in cruce moriendo: sed gloriose magnificatus est, cum resurrexit victor victo diabolo, spoliato inferno.

Equum, etc. (ORIG.) Homines qui nos insequuntur equi sunt; et omnes qui in carne nati sunt, figuraliter equi sunt, et habent ascensores suos. Sunt quos [Col. 0227C] Dominus ascendit, et circumeunt omnem terram; de quibus dicitur Habac. III: Equitatus tuus salus. Alios ascendit diabolus et angeli ejus. Judas equus erat, et cum ascensorem habuit Dominum, de equitatu salutis erat: cum caeteris enim apostolis missus aegrotis salutem et languentibus praestitit sanitatem; ubi diabolo se substravit, qui post buccellam in eum intravit, equus Satanae factus, et illius habenis ductus contra Dominum equitavit. Omnes ergo persecutores equi sunt hinnientes, sed habent angelos malos, quibus aguntur ascensores, et ideo feroces sunt. Si videris persecutorem tuum nimis saevientem, scito quia ab ascensore pungitur, et ideo saevus est et truculentus.

VERS. 2.---Iste Deus meus, etc. (ORIG.) Hic ergo [Col. 0227D] et Deus erit meus et Deus patris mei. Pater noster qui nos fecit et genuit, Christus est, qui dixit Joan. XVI: Vado ad Patrem meum, etc. Si ergo agnoscam quod Deus meus sit, glorificabo eum; si etiam quod patris mei, exaltabo eum: altior enim intellectus est quomodo Christus, ut unius Dei constringat et uniat veritatem, Deum suum dicit, quem natura Patrem novit.

VERS. 3.---Dominus quasi vir pugnator, etc. (ORIG.) Alia littera: Dominus conteret bella. Amos IX: Dominus nomen est illi. Non modo pugnas visibiles conterit, sed eas etiam quae nobis sunt adversus principatus, et potestates, et rectores tenebrarum harum.---Dominus enim nomen est illi, et non est [Col. 0228A] ulla creatura cujus Dominus non sit. Quadrigas Pharaonis et exercitum ejus projecit in mare: electos ascensores, ternistratores demersit in mare Rubrum. Pharao, velut potentior in malitia, et regnum nequitiae tenens, quadrigas agit: non illi satis est unum equum ascendere, sed plures simul agit, et torto verbere cogit. Quos cum videris in luxuria turpiores, in crudelitate saeviores, in avaritia tetriores, scito de quadrigis esse Pharaonis, quas currui suo subjugat: in ipsis fertur et volitat per apertos scelerum campos, effusis habenis. Sunt alii ascensores electi, scilicet ad malitiam.

(ORIG.) Ternistratores ideo dicuntur, quia triplex est hominibus peccandi via. In facto enim, in dicto et in cogitatione peccant. Ideo ternistratores per [Col. 0228B] singulos dicuntur, quia istas tres in nobis possident vias peccandi, et semper speculantur et agunt insidiis, ut aut ille ex misero homine sermonem malum eliciat, aut ille iniquum opus extorqueat, aut ille cogitationem pessimam rapiat. Denique semen verbi Dei ubi cadit et deperit, triplex describitur locus, secus viam, in spinis, in petrosis. Econtrario terra bona affert triplicem fructum, sexagesimum, centesimum, tricesimum (Matth. XIII). Triplex enim est etiam bene agendi via, quia vel opere, vel cogitatione, vel verbo aliquid boni agitur; unde ait Apostolus I Cor. III: Qui aedificat supra fundamentum argentum, aurum, lapides pretiosos, triplicem bonorum indicans viam; viam malorum dicens ligna, fenum, stipulam. Isti ergo ternistratores sunt angeli [Col. 0228C] nequam, qui in his viis observant, ut quemlibet agant in peccatum; quos immerget Dominus in mari Rubro, et ignitis fluctibus tradet in die judicii, et poenarum pelago teget.

VERS. 5, 6.---Descenderunt in profundum quasi lapis. (ORIG.) Quia scilicet tales non erant lapides de quibus suscitarentur filii Abrahae, sed qui amarent profundum et liquidum elementum, id est amaram et fluxam praesentium voluptatem. Unde de ipsis dicitur: Demersi sunt quasi plumbum in aqua validissima. Peccatores graves sunt, et iniquitas super talentum plumbi legitur sedere: inde miqui merguntur in profundum quasi plumbum, sancti vero ambulant super aquas, quia leves sunt, [Col. 0228D] et peccati pondere non gravantur. Christus super aquas ambulavit, qui vere peccatum non fecit: ambulavit et Petrus, sed paululum dubitavit; habuit enim aliquid plumbi, propter quod dicitur ei Matth. XIV: Modicae fidei, quare dubitasti? Omnes ergo per ignem salvantur, ut si forte de specie plumbi quidquam fuerit admissum, ignis decoquat et resolvat, ut efficiantur omnes aurum optimum, quia aurum terrae illius optimum quam habituri sunt sancti; et sicut fornax probat aurum, ita homines justos tribulatio. Veniendum est ergo omnibus ad conflatorium. Sedet enim Deus et conflat, et purgat filios Juda. Si quis multa opera bona et parum iniquitatis attulerit, illud parum tanquam igne resolvitur et purgatur, et totum remanet aurum purum. [Col. 0229A] Si quis plus plumbi attulerit, plus exuritur, ut amplius decoquatur; ut et si parum, tamen aliquid auri purgati resideat; qui vero totus plumbeus venit, demergitur quasi plumbum in aqua validissima.

VERS. 7-10.---Misisti iram tuam, etc. (AUG. quaest. 55 in Exod.) Alia littera: Misisti spiritum tuum et cooperuit eos mare, etc. Ecce jam quinto commemoratur Spiritus Dei, etc., usque ad Scriptura tantummodo jubens sine adjutorio gratiae.

VERS. 11.---Quis similis tui, etc. (ORIG., ut supra.) Non simulacris gentium comparat Deum, nec daemonibus qui sibi falso nomen deorum asciscunt, sed dicit illos deos qui per gratiam et participationem Dei appellantur, secundum illud psal. LXXXI: [Col. 0229B] Ego dixi: Dii estis. Et ibid.: Deus stetit in synagoga deorum. Sed hi quamvis capaces sint Dei, et hoc nomine per gratiam donari videantur, nullus ei similis in potentia vel natura; quod autem dicitur, similes ei erimus, similitudo haec non ad naturam, sed ad gratiam revocatur, sicut pictura est similis ei cujus imago in ipsa exprimitur, quantum ad gratiam, sed longe dissimilis quantum ad substantiam. Illa enim species carnis est, et decor vivi corporis; ista colorum fucus, et cera tabulis sensu carentibus superposita. Nullus ergo in diis similis Domino, invisibilis scilicet, incorporeus, incommutabilis, sine initio et sine fine. Nullus creator omnium nisi Pater creans omnia per Filium, et in Spiritu sancto omnia sanctificans.

[Col. 0229C] VERS. 12, 13.---Extendisti, etc. (ORIG.) Monet me quod ait: Extendisti dexteram tuam et devoravit eos terra, quasi ut devorarentur a terra, causa fuerit quod dexteram extendit. Si consideres quomodo exaltatus Dominus in cruce tota die extendit manum ad populum non credentem, sed contradicentem, et quomodo infidelem populum qui clamavit: Crucifige, crucifige eum (Joan. XIX), mors iniquitatis oppressit, invenies quomodo extendit dexteram, et devoravit eos terra. Non tamen omnino desperandum. Si enim qui devoratus est, resipiscat, potest evomi sicut Jonas. Omnes nos aliquando terra devorabat et in inferni penetralibus retinebat: ideo Christus descendit non solum ad terras, sed etiam ad inferiora terrae: et ibi invenit nos devoratos, et [Col. 0229D] sedentes in umbra mortis; inde educens nos non solum terrae, ne iterum devoremur, sed regnum praeparat coelorum.

(ORIG.) Impios etiam hodie terra devorat, qui semper de terra cogitant, terrena faciunt, de terra loquuntur, litigant, terram desiderant, in ea spem suam ponunt, ad coelum non respiciunt, futura non cogitant, judicium Dei non metuunt, nec promissa ejus desiderant; talem cum videris, dicite quia devoravit eum terra: et si quem videris luxuriae et voluptatibus corporis deditum, in quo nil animus valet, sed totum libido possidet, dicito quia devoravit eum terra.

VERS. 14, 15.---Ascenderunt, etc. (ORIG.) Audierunt [Col. 0230A] gentes et iratae sunt, dolores apprehenderunt habitatores Philisthiim, etc. Quantum ad historiam, nullum de his gentibus interfuisse mirabilibus constat: quomodo ergo terrore territae vel iratae Philisthiim, et Moabitae, et Edom, et reliquae quas enumerat, nationes? Sed, spiritualiter, invenies quia Philisthiim, id est cadentes poculo; et Edom, scilicet terrenus, trepidant: et eorum principes cursitant et pavent constricti doloribus, cum vident regna sua, quae in inferno sunt, penetrata ab eo qui descendit in inferiora terrae, ut eriperet eos qui possidebantur a morte. Hinc timent et tremunt, quia senserunt magnitudinem brachii ejus; hinc etiam tabuerunt habitatores Chanaan, id est mutabiles et mobiles, cum viderunt moveri regna sua, et [Col. 0230B] alligari fortem. Veniat ergo super eos timor, et tremor: tremunt et timent daemones crucem Christi, in qua triumphati sunt, et exuti principatus eorum et potestate. Timor ergo et tremor cadent super eos, cum in nobis signum crucis fideliter fixum viderint, et magnitudinem brachii quod Dominus expandit in cruce, sicut dicit Isa. LXV: Tota die expandi manus meas ad populum non credentem, etc. Non te aliter timebunt, nec tremor tuus irruet super eos, nisi viderint in te crucem Christi, ut dicas: Mihi autem absit gloriari, nisi in cruce Domini nostri Jesu Christi (Gal. VI).

VERS. 15, 16.---Fiant immobiles quasi lapis, etc. (ORIG.) Fieri tanquam lapidem non est natura esse lapidem. Non enim fieret nisi quod non erat. Hoc [Col. 0230C] propter illos diximus qui malae naturae Pharaonem vel Aegyptios dicunt fuisse, nec ex libertate arbitrii in hoc esse deductos; et qui creatorem Deum accusant, tanquam saevum, qui homines vertat in lapides: non dixit: Fiant tanquam lapides et tacuit, sed tempus statuit et mensuram dominationis, scili cet donec pertranseat populus tuus. Prior populus qui fuit ante nos, factus est tanquam lapis durus et incredulus, non ut lapidis natura maneat, sed donec pertranseat populus quem Dominus acquisivit. Unde Rom. XI: Caecitas enim ex parte contigit in Israel, donec plenitudo gentium intraret, et tunc Israel salvus fieret; qui per incredulitatem factus est tanquam lapis, unde Matth. III: Potens est enim Deus de lapidibus istis suscitare filios Abrahae. Sed [Col. 0230D] cum creator sit omnium, quomodo acquisisse dicitur quod suum esse dubium non est? Dicitur enim in cantico Deuteronomii: Nonne hic ipse Dominus Deus tuus, qui fecit et creavit te, et acquisivit te? (Deut. XXXII.) Videtur enim unusquisque illud acquirere quod non fuit suum. Unde haeretici de Salvatore dicunt quia non erant sui quos acquisivit: dato enim pretio mercatus est homines quos Creator fecerat, et certum esse aiunt unumquemque emere quod suum non est. Apostolus enim ait I Cor. VII: Pretio empti estis. Sed audi Prophetam: Peccatis vestris venundati estis, et pro iniquitatibus vestris dimisi matrem vestram (Isa. L). Dei ergo creaturae omnes sumus, sed peccatis suis [Col. 0231A] quisque venditur, et a Creatore discedit. Dei ergo sumus, secundum quod ab eo creati sumus: effecti vero servi diaboli, secundum quod peccatis nostris venundati sumus. Veniens autem Christus redemit nos servientes diabolo, cui nos peccando vendidimus, et ita videtur suos recepisse, quos creavit; et alienos acquisisse, qui alienum dominum peccando acquisierant. Sed recte nos redemisse dicitur, qui pro pretio nostro sanguinem suum dedit. Sed quid tale ut nos mercaretur diabolus dedit? Homicidium pecunia diaboli est, ille enim ab initio homicida est: fecisti homicidium, diaboli pecuniam accepisti. Idem dicendum est de adulterio, sacrilegio, furto, falso testimonio et hujusmodi: hac pecunia enim emit et efficit sibi servos omnes qui de hujusmodi [Col. 0231B] censu ejus quantumcunque susceperint.

VERS. 17.---Introduces eos et plantabis, etc. (ORIG.) Non vult nos Dominus in Aegypto plantare, nec in dejectis et humilibus locis, sed in monte haereditatis suae. De hac plantatione Propheta dicit psal. LXXIX: Vineam de Aegypto transtulisti, ejecisti gentes et plantasti eam: dux itineris fuisti in conspectu ejus, et plantasti radices ejus, et replevit terram. Operuit montes umbra ejus, et arbusta ejus cedros Dei. Advertis quomodo plantat Deus et ubi? Non plantat in vallibus, sed in montibus, in excelsis et in sublimibus locis. Quos enim educit de Aegypto, id est saeculo ad fidem, non vult iterum in humilibus locare, sed conversationem eorum sublimem esse, et in montibus habitare et in excelsis, non per terram [Col. 0231C] repere. Non ultra vult vineam suam in humili dejectos habere fructus, sed palmites sursum duci, in alto locari, traduces fieri: et traduces non in humilibus arboribus, sed in excelsis et in altissimis cedris Dei, prophetis scilicet et apostolis: quibus si nos adjungamur, vitis quam transtulit Deus de Aegypto, et per ramos eorum nostri palmites diffundantur, et ipsis innexi traduces efficiamur charitatis ad invicem vinculis nexi, fructum plurimum afferemus. Nam omnis arbor quae non facit fructum bonum excidetur et in ignem mittetur (Matth. III).

Firmissimo habitaculo tuo, etc. (ORIG.) In praeparata habitatione quam praeparasti, Domine. Vide clementis bonitatem Domini: non vult te inducere ad laborem, non vult ut ipse facias tibi habitaculum; [Col. 0231D] jam te ad praeparatam inducet habitationem. Unde Joan. IV: Alii laboraverunt, et vos in labores eorum introistis.

Sanctuarium tuum, etc. (ORIG.) Sanctimonium tuum, Domine, etc. Sanctimonium dicitur tabernaculum Dei, vel templum, eo quod sanctificat accedentes. Hebr. IX hoc non dicitur manu hominum factum, sed manu Dei: propter te ergo Deus et plantat et aedificat; agricola efficitur et structor, ne tibi aliquid desit. Unde Apostolus I Cor. III: Dei agricultura, Dei aedificatio estis. Quid est ergo hoc sanctimonium non manu hominum, sed Dei praeparatum. Prov. IX: Sapientia aedificavit sibi domum, id est, carnem Christi, non manu hominis, id est, non [Col. 0232A] opere humano: templum carnis aedificatur in Virgine, sed lapis sine manibus excisus crevit, et factus est mons magnus (Dan. II): hoc est sanctimonium carnis assumptae, et sine manibus et sine opere hominum de monte humanae naturae et substantia carnis excisum.

VERS. 18.---Dominus regnabit, etc. (ORIG.) Domine, qui regnas in saeculum et in saeculum et adhuc. Quoties dicitur in saeculum, longitudo quidem temporis, sed esse aliquis finis indicatur; et si in aliud saeculum dicitur, aliquid longius indicatur, sed tamen finis ponitur: et quoties saecula saeculorum nominantur, fortasse, licet ignotus nobis, tamen a Deo statutus aliquis terminus indicatur. Quod vero hic addidit et adhuc, nullum sensum termini [Col. 0232B] alicujus aut finem relinquit: quodcunque enim cogitaveris, in quo finem putes consistere, semper dicit tibi sermo propheticus, et adhuc; velut si tibi dicat, Putas in saeculum saeculi Dominum regnaturum, et adhuc putas in saecula saeculorum: et adhuc, et quodcunque dixeris de regni ejus spatiis, semper dicit tibi propheta, et adhuc.

VERS. 19.---Filii autem Israel, etc. (ORIG.) Et tu si filius es Israel, potes ambulare per siccum in medio maris. Si fueris in medio nationis pravae et perversae, sicut lumen solis in medio peccatorum incedens, non te infundet humor peccati, et per hunc mundum transeuntem nulla libidinis unda resperget, nullus cupiditatis aestus verberabit. Qui Aegyptus est, et sequitur Pharaonem, vitiorum fluctibus [Col. 0232C] mergitur. Qui vero sequitur Christum, et sicut ille ambulavit, ambulat, aqua ei fit murus dextra laevaque. Ipse autem media via incedit, per siccum non declinat ad dexteram neque ad sinistram, usquequo exeat ad libertatem, et hymnum victoriae Domino canat dicens: Cantemus Domino, etc.

VERS. 20, 21.---Tympanum. (STRAB.) Secundum Hieronymum est genus tubae in summo habens stipulam vel fistulam; per quam vocem reddit sonoram. Chorus, secundum eumdem, pellis simplex cum duabus cicutis; per alteram inspiratur, per alteram sonum reddit: per utrumque ergo angusta intelligentia veteris legis designatur. Quam enim breve sit et minimum inde ostenditur, quia manu mulieris portatur. Secundum Cassiodorum tympanum est pellis extensa [Col. 0232D] inter duo ligna: per quod maceratio carnis designatur. Chorus autem est multitudo simul canentium et dicitur chorus quasi coaevorum cantus. Quod ergo in choro aequaliter omnes voces resonant, per eum charitas significatur, qua omnes in Christo unum sumus. Quicunque ergo Deo in jubilum laudes reddit, in choro, hoc est in charitate, hoc agat, et in tympano, id est in mortificatione carnis. Unde psal. CL: Laudate eum in tympano et choro, etc.

VERS. 22.---Tulit autem Moses Israel, etc. Baptizati per mundum quasi per desertum post transitum maris Rubri ducuntur, nondum habentes promissam patriam, sed sperantes et exspectantes per patientiam, [Col. 0233A] dum laboriosa et periculosa tentatione fatigantur. Sed ne revertantur corde in Aegyptum, nec ibi Christus deserit: nam et illa columna non recedit.

VERS. 23, 24.---Et venerunt, etc. (ORIG., hom. 6 in Exod.) Post transitum maris Rubri, post choros et tympana, post triumphales hymnos, venitur ad Mara, aquam scilicet amaram, quam populus bibere non poterat; venitur ad periculum sitis. Sed clamavit Moses ad Dominum, et ostendit ei lignum, quo dulcis facta est aqua, et ibi posuit Deus illi justitias et judicium; ubi scilicet amaritudo, ubi sitis, et, quod gravius est, in abundantia aquarum, alius non erat locus dignior et aptior. Praeterea quod dicit, ostendit illi lignum Deus, et misit illud in aquam, et facta est dulcis, quasi non [Col. 0233B] posset sine ligno aquam facere dulcere Deus, aut Moses lignum nesciret. Sed si lex secundum litteram accipiatur, amara est et ipsa Mara. Quid enim tam amarum quam ut puer octavo die circumcisionis vulnus accipiat, et rigorem ferri tenera patiatur infantia? Amarum est enim poculum legis, populus Dei, non qui in Mose baptizatus est in nube et in mari, sed qui in spiritu et aqua non possit bibere et gustare, nec hostiarum ferre amaritudinem, nec sabbati observantiam. Sed si Deus ostendat lignum quod mittatur in hanc amaritudinem, dulcis fit aqua legis et potabilis. Prov. III: Sapientia lignum vitae est in omnibus amplectentibus eam. Si ergo lignum sapientiae Christi missum fuerit in lege, ostendens quomodo debeat intelligi circumcisio, [Col. 0233C] sabbatum, lex leprae et hujusmodi, amaritudo legis vertitur in dulcedinem intelligentiae spiritualis, ut populus bibere possit qui idola reliquit et ad Deum confugit. Si audiat legem de sacrificiis docentem, continuo refugit et bibere non potest. In hanc ergo amaritudinem, id est litteram legis, posuit Deus justitias et testimonia, velut scilicet in vasculo quodam sapientiae suae et scientiae thesauros concludit [condidit]. Unde: Habemus thesaurum istum in vasis fictilibus (II Cor. III). Ut ergo possit haec aqua bibi, ostendit Deus lignum quod mittatur in eam, ut qui biberit non moriatur, non sentiat amaritudinem. Si quis ergo sine ligno vitae, id est, sine mysterio crucis, sine fide Christi, sine intelligentia spirituali biberit, amaritudine morietur. Unde: Littera occidit, [Col. 0233D] id est, aqua Mara, si bibatur non mutata et in dulcedinem versa.

VERS. 25-27.---Qui ostendit ei, etc. (AUG., Quaest. 57 in Exod.) Genus ligni erat istam habens vim: an quolibet ligno facere poterat Deus, qui tanta mirabilia faciebat? Videtur tamen significare quod dictum est, ostendit ei, tanquam jam tale esset; nisi forte locus erat ubi ligna omnino non inveniebantur, ut hoc ipsum esset divini adjutorii, quod ei Dominus lignum ostendit, ubi nullum erat, et per lignum aquas dulces fecit, praefigurans gloriam et gratiam crucis. Sed in tali etiam ligno quis nisi creator et demonstrator laudandus est.

Ibi constituit ei praecepta. (ORIG., hom. 7 in Exod.) [Col. 0234A] Quare addidit: Postquam posuit illi Deus justitias et judicia, ibi tentabat eum dicens: Si audieris vocem Domini Dei tui. Videtur exponere quare justificationes et judicia dedit, ut scilicet tentaret eos si audirent vocem Domini Dei, et mandata ejus custodirent. Nam quantum ad priorem populum, quid eis boni aut perfecti murmurantibus et contradicentibus mandaretur, qui paulo post, mirabilium Dei obliti, ad idola convertuntur? Dantur ergo praecepta in quibus tententur; unde: Dedi vobis praecepta et justificationes non bonas in quibus non vivent (Ezech. XX). Tentati enim in praeceptis non inveniuntur fideles, ideo inventum est eis mandatum esse ad mortem quod erat ad vitam. Idem enim, si servetur, vitam; si non servetur, mortem generat. Non servantibus ergo dicuntur [Col. 0234B] mandata non bona, et in quibus non vivant. Sed admisto ligno crucis, in dulcedinem versa, et spiritualiter intellecta, et servata sunt mandata vitae. Cunctum languorem quem posui in Aegypto, non inducam super te. Videtur dicere quod si quis servet mandata nullam aegritudinem patiatur, id est nec febres, nec alios dolores corporeos. Sed omnino Job justissimus, et omni pietate plenus, a capite usque ad pedes repletur ulcere pessimo. Sed justi non habent illas infirmitates quas Aegyptii. Aegyptus est mundus: diligere ergo mundum et quae in mundo sunt, Aegyptius languor est; observare menses, tempora, stellarum cursibus adhaerere, servire carni, luxuriae operam dare et deliciis vacare, Aegyptius languor est.

[Col. 0234C] Venerunt autem, etc. (ORIG., ibid.) Non ante in Elim ducitur populus, ubi erant duodecim fontes aquarum, quibus nil inerat amaritudinis, sed amoenitas plurima ex densitate palmarum: sed prius ductus est ad aquas salsas et amaras, quibus per lignum a Domino monstratum dulcoratis, venitur ad fontes. Si historiam solam sequamur, non multum nos aedificat scire ad quem locum primo venerint, ad quem secundo. Primo autem ducitur populus ad litteram legis, a qua dum permanet in amaritudine sua, recedere non potest. Cum ergo per lignum vitae fuerit indulcorata, et spiritualiter intellecta, de Veteri Testamento transit ad Novum, et ad duodecim apostolicos fontes, ubi reperiuntur arbores septuaginta palmarum. Non enim soli duodecim apostoli [Col. 0234D] fidem Christi praedicaverunt, sed et alii septuaginta, per quos palmas victoriae Christi mundus agnovit. Non sufficit ergo populo Dei aquam Mara bibere, quamvis indulcoratam per lignum vitae; solum Vetus Testamentum non sufficit ad bibendum, veniendum est enim ad Novum, de quo sine scrupulo et difficultate potatur. Judaei etiam nunc apud Mara sunt, id est ad aquas amaras: nondum enim ostendit eis Deus lignum de quo dulcescunt, quia nisi crediderint, non intelligent (Isa. VII).



CAPUT XVI.

VERS. 2.---Et murmuravit omnis congregatio Israel, etc. (ORIG., homil. 7 in Exod.) O ingratus [Col. 0235A] populus! desiderat Aegyptum, qui Aegyptios vidit exstinctos; et carnes Aegypti, qui Aegyptiorum carnes videt et piscibus datas et volatilibus! Murmurat adversus Mosen, imo Deum; sed primo ignoscitur, et secundo et fortassis tertio: sed si non desinant, sed persistant, audi quid sequitur, in libro Numerorum refertur (Num. XXI), et idem Apostolus retexit dicens (I Cor. X): Neque murmuraveritis, sicut quidam eorum murmuraverunt, et a serpentibus perierunt. Scripta sunt haec propter nos, in quos fines saeculorum devenerunt. Sed si non desinimus murmurare et conqueri contra Deum, incurremus simile offensionis periculum vel exemplum. Cum enim de coelesti intemperie, fructuum infecunditate, imbrium raritate, et de prosperitate aliorum et aliorum improsperitate [Col. 0235B] causamur, contra Deum murmuramus. Sed haec primo ignoscuntur, in persistentes graviter vindicantur, quia mittentur in eos serpentes, id est, immundis et veneficis spiritibus tradentur, qui occultis morsibus penetralia cordis depascantur.

(ORIG.) Propter correctionem legentium indicatur populi peccatum: quia murmuraverit et ingratus fuerit beneficiis divinis, cum coeleste manna susceperit. Secundo mense, quinta decima die mensis, quod non sine ratione scriptum est. Recordare de legibus paschae quae dicta sunt (Num. IX), et invenies ibi hoc esse tempus quod statuitur ad secundum pascha faciendum his qui immundi in anima fuerint, vel occupati negotiis peregrinis. Qui non fuerant immundi anima, vel non longe peregrinabantur, [Col. 0235C] quarta decima die primi mensis fecerunt pascha; longe vero peregrini, et immundi, secundum pascha in hoc tempore faciunt, in quo manna de coelo descendit. In die quo primum pascha fit, non descendit manna, sed in quo secundum: primum pascha populi Judaici est; secundum, nostrum. Nos enim fuimus in anima immundi, qui colebamus idola; et peregrini, et longinqui fuimus, hospites et peregrini testamentorum Dei, etc. (Eph. II.) Sed datur manna de coelo, non in die quo primum pascha fit, sed quo secundum: Panis enim qui de coelo descendit (Joan. VI) non venit ad illos qui primam solemnitatem celebrabant, sed ad nos, qui suscepimus secundam. Etenim pascha nostrum immolatus est Christus, qui verus homo panis de coelo descendit (I Cor. V.) Videamus [Col. 0235D] interim quid in hac die gestum monstretur: Quarta decima die mensis secundi murmuravit populus, etc.

VERS. 3.---Sedebamus super ollas, etc. Greges ovium habebant et armenta boum, de quibus comedere poterant; sed desiderio piscium et avium, quibus Aegyptus abundat, aestuabant.

VERS. 4.---Ecce pluam, etc. (ORIG., homil. 8 in Exod.) Vellem primo super hanc scripturam cum Judaeis habere sermonem, quibus credita sunt eloquia Dei, quid illis videatur de eo quod dicit: Sex diebus continuis colligetis, die autem sexta duplum. Apparet ergo sextum diem nominari qui ante sabbatum ponitur; sabbatum autem septimus dies est. [Col. 0236A] Quaero ergo qua die coepit manna dari? et volo comparare Dominicam nostram cum sabbato Judaeorum. Ex Scriptura enim apparet quia die Dominica primum datur manna, sex diebus continuis collectum; septima, quae est sabbatum, cessatur. Quia ergo in die Dominica pluit Deus manna, et non in sabbato, intelligant Judaei jam tunc praelatam esse Dominicam nostram suo sabbato; et indicatum est quod non in ipso Dei gratia ad eos descenderit de coelo, et panis coelestis, qui est sermo Dei, ad eos non pervenerit; unde Ose. III: Diebus multis sedebunt filii Israel sine rege, sine principe, sine hostia, sine sacrificio, sine sacerdote. In nostra autem Dominica semper Dominus pluit manna, id est coelestia verba quae nobis laeta sunt. Illi infelices suspirant etiam [Col. 0236B] manna sicut patres eorum, et non merentur accipere; non enim possunt manducare quod est minutum sicut semen coriandri, et candidum sicut pruina. Nihil enim in verbo Dei minutum, subtile et spirituale sentiunt, sed totum pingue et crassum. Incrassatum est enim cor populi hujus. Interpretatio quoque nominis hujus hoc sonat. Manna enim interpretatur Quid est hoc? Ipsa vis nominis ad discendum invitat, ut cum audis legem Dei recitari, inquiras semper et dicas doctoribus, Quid est hoc? Tu ergo si vis manducare manna, et suscipere verbum Dei, scito minutum esse et valde subtile, sicut semen coriandri: habet enim aliquid oleris quo nutrire et recreare possit infirmos. Infirmus enim olus manducat (Rom. XIV). Habet enim aliquid et rigoris, et ideo ut pruina; [Col. 0236C] candoris autem et dulcedinis plurimum. Quid est candidius, splendidius eruditione divina? quid dulcius, suavius eloquiis Dei, quae sunt super mel et favum?

Panes. Manna scilicet: locutio est qua panis pro alimento ponitur; amat autem Scriptura pluraliter magis panes quam singulariter dicere panem.

Ut tentem. Tentatio ista probatio est, non ad peccatum seductio; nec ideo probantur, ut Deus non noverit: sed ipsos ipsis ostendit quo humiliores fiant ad petendum adjutorium et ad noscendam Dei gratiam.

VERS. 5.---Die autem sexto, etc. (ORIG., hom. 7.) In die sexto duplum colligatur in repositione, quantum sufficiat etiam sabbato. Sexta dies, haec [Col. 0236D] vita in qua nunc sumus, unde in sex diebus fecit Deus hunc mundum; in hac ergo die tantum reponere debemus, quantum sufficiat in futuro. Si quid enim hic boni operis acquiras, si quid justitiae, misericordiae et pietatis recommendas, hoc tibi in futuro erit cibus. Qui enim acquirit hic decem talenta (Luc. XIX), ibi accipiet decem civitates, et quae seminaverit homo, haec et metet (Gal. VI). Divites hujus saeculi ea recondunt quae in hoc saeculo, imo cum hoc saeculo corrumpuntur: bona autem recondita permanent usque in crastinum. Scriptum est autem. Qui infideles fuerunt, servaverunt de manna, et ebullierunt ex eo vermes et computruit; quod autem pro die sabbati reponebatur, permansit integrum. Et tu [Col. 0237A] ergo si propter praesentem vitam et amorem saeculi thesaurizas, continuo vermes ebulliunt, de quibus dicitur Isa. LXVI: Vermis eorum non moritur; hos generat avaritia et divitiarum caeca cupiditas his qui habent pecuniam, et videntes in necessitate fratres suos, claudunt viscera sua ab eis. Unde Apostolus (I Tim. VI) praecipit divitibus non sublime sapere, neque sperare in incerto divitiarum, etc.; nec aliunde fiunt vermes in nobis, nisi ex manna, id est verbo Dei. Unde Joan. XV: Nisi venissem et locutus eis fuissem, etc. Post susceptum ergo verbum Dei si quis peccat, efficitur ipsum verbum vermis, qui ejus conscientiam semper fodiat et arcana pectoris rodat.

VERS. 6.---(ORIG.) Vespere scietis, etc. Ad vesperam [Col. 0237B] scietis quia ego Dominus; mane autem videbitis majestatem Domini. Respondeant mihi Judaei quomodo ad vesperam cognoscitur Dominus, et mane videatur majestas ejus? Ubi agnitus est ad vesperam, et ejus majestas visa est mane? Sed non intelligitur hoc nisi in Evangelio (Matth. XXVIII), in quo vespere sabbati qui lucescit in prima sabbati venit Maria Magdalene et altera Maria ad sepulcrum, et invenerunt lapidem revolutum a monumento, terrae motum factum, et monumenta aperta esse, et centurionem et custodes sepulcri dicentes: Vere hic Filius Dei erat. Agnitus est in hac vespera Dominus, quia ipse Dominus erat: agnitus est in virtute resurrectionis, et mane gloria ejus visa est. Cum venissent aliae mulieres prima sabbati valde mane, invenerunt angelos [Col. 0237C] cum ingenti claritate sedentes ad sepulcrum, et dicentes: Non est hic, sed surrexit a mortuis. Venite et videte locum, etc. (Luc. XXIV.) Visa est ergo majestas ejus mane, quia et per angelos resurrectio nuntiata est.

VERS. 7-11.---Nos vero quid sumus, etc. (AUG., quaest. 59 in Exod., tom. III.) Non tantum se valere quantum Deum voluerunt, etc., usque ad Spiritum sanctum Deum esse monstravit subjungens, Act. V: Non hominibus mentitus es, sed Deo.

VERS. 12-13.---Vespere comedetis carnes (ORIG., ut surpra.) Moraliter intelligere possumus quod unicuique nostrum mane est et initium diei, tempus quo primum illuminamur et ad lucem fidei accendimur. In hoc tempore carnes verbi non possumus [Col. 0237D] edere, id est, perfectae doctrinae capaces nondum sumus; sed post longa exercitia, post profectum plurimum, cum jam proximi sumus ad vesperam, id est perfectionis fidem, tunc solidioris cibi capaces efficimur. Festinemus ergo manna suscipere, quod prout vult quisque saporem reddit in ore. Unde Matth. IX: Fiat tibi secundum fidem tuam. Et tu ergo, si verbum Dei quod in Ecclesia praedicatur, tota fide et devotione suscipias, fiat tibi quodcunque desideras. Si tribularis, consolatur te, dicens: Cor contritum et humiliatum Deus non spernit (Psal. L); si laetaris pro spe futura, cumulat tibi gaudia, dicens: Laetamini in Domino et exsultate, justi (Psal. XXXI); si iracundus es, dicit: Desine ab ira, et derelinque [Col. 0238A] indignationem (Psal. XXXVI); si in doloribus sis, sanat te, dicens: Dominus sanat languores tues omnes (Matth. IV); si paupertate consumeris, consolando dicit: Dominus allevat de terra inopem, et de stercore erigit pauperem (Psal. CXII). Si quis tamen infideliter suscipit, nec comedit, sed abscondit, vermes ex eo ebulliunt. Nec turberis si ad hoc ducitur verbum Dei, ut putetur fieri vermis; ipse enim ait: Ego sum vermis, et non homo (Psal. XXI). Sicut enim ipse est qui fit aliis in ruinam, aliis autem in resurrectionem (Luc. II); ita et ipse est qui in manna fidelibus dulcedo mellis, infidelibus vermis efficitur. Ipse est enim sermo Dei qui iniquorum mentes arguit et correctionum spiculis conscientiam terebrat. Ipse est enim qui efficitur eis quibus aperit Scripturas [Col. 0238B] ignis, qui dicunt: Nonne cor nostrum ardens erat in nobis? etc. (Luc. XXIV.) Aliis ignis est, quibus cremat spinas de terra mala, id est, malas cogitationes in corde consumit; et ideo peccatoribus neque vermis arguens unquam moritur, neque ignis exurens exstinguitur: justis autem et fidelibus permanet dulcis et suavis. Unde dicitur psal. XXXIII: Gustate et videte, etc.

(ORIG., ubi supra.) Alia littera: Vespere manducabitis carnes, et mane replebimini panibus. Dicant Judaei quae consequentia sit, ut vespere carnes sine panibus comedant, aut mane panes sine pulmento? quid in hoc divini muneris, quid temperamenti gratiae coelestis ostenditur? Hoc est, in quo agnoscere Deum possunt, qui carnes in vespera sine panibus comedunt, [Col. 0238C] et majestatem Dei apparere dicunt, si rursum panes sine carnibus comedantur? servent sibi ista, his qui acquiescentes vobis, in coturnicibus putant agnosci Deum; nos autem, quibus in fine ad vesperam mundi Verbum est caro factum, in illa tantum carne agnosci dicimus Deum, quem suscepit ex Virgine: has enim Verbi Dei carnes neque mane neque meridie quis manducavit, sed ad vesperam: adventus enim Domini in carne ad vesperam factus est, sicut et Joannes dicit: Pueri, novissima hora est (I Joan. II).---Mane, inquit, replebimini panibus. Nobis ergo panis Verbum Dei est: Ipse est panis vivus qui de coelo descendit, et dat vitam mundo (Joan. VI). Sed quod dicit mane dari hunc panem, cum incarnatus sit ad vesperam, sic intelligendum [Col. 0238D] est quod ad vesperam mundi et prope finem Dominus venerit; sed adventu suo, cum sit sol justitiae, novum mane credentibus restauravit; novum, scilicet scientiae lumen, in quo replentur panibus, qui susceperunt praecepta ejus. Nec mireris quia verbum dicitur et caro Dei, et panis, et lac dicitur et olera, et pro mensura credentium, et possibilitate sumentium diverse nominatur. Vel post resurrectionem mane factam credentes replevit panibus, quia libros legis et prophetarum prius ignotos ad instructionem Ecclesiae concessit, et ipse fit panis in Evangelio, caeteri vero libri legis et prophetarum vel historiarum plures panes dicantur, quibus repleantur credentes ex gentibus. Unde: Ascendent in montem, et [Col. 0239A] bibent vinum, unguento ungentur. Sic ergo competenter carnes ad vesperam accipimus et panibus mane replemur: quia nec poteramus mane carnem edere, nondum enim erat tempus; nec meridie, vix enim angeli edunt carnes meridie et illi fortassis ordini meridianum tempus conceditur.

Et mane. Nono die quando Christus, sol justitiae, adventu suo credentibus reparavit perdita.

(ISID.) Per volucrum escas figuratur praedicatio divinitus missa, quae transcurrit per verba sonantia, quasi per aerem volatilia pennata, quibus per fidem pascuntur, qui ad patriam coelestem proficiscuntur. Vel veteris legis eloquia, quae plebem carnalem tanquam carne alebat per verba divinitus missa, quasi per volatilia. Unde et vespere datur, quia [Col. 0239B] cuncta carnaliter illis concessa finem erant habitura. Manifesto autem lumine fidei datur manna, quod est Christus, panis scilicet vivus qui de coelo descendit (Joan. VI), qui per nubes evangelicas universo orbi pluitur: non jam murmuranti et tentati Synagogae, sed credenti et speranti Ecclesiae.

VERS. 14.---In similitudinem pruinae super terram. Pruina Christum significat: manna enim Dominica die primum datum est, et Christus Dominica die resurrexit.

Tusum. Id est mundissimum. Sicut enim frumentum, vel milium, vel aliud tale in mortariolo pilo teritur et folliculis exuitur, sic corpus Christi per tribulationem passionis et pilo crucis mortalitate exutum est. Vel minutum manna subtilitas coelestis [Col. 0239C] doctrinae, quae pilo tunditur ut litteralis sensus exuatur.

VERS. 15.---Man hu. (GREG., lib. XXVII Moral., cap. 7.) Quid per manna filiis Israel desuper datum, nisi admiratio supernae dulcedinis designatur? Dulcis enim cibus, qui de supernis accipitur; man hu vocatur, quod interpretatur Quid est hoc? quod dicimus quando cernimus quod nescientes admiramur. Supernum igitur manna anima percipit, cum per vocem compunctionis elevata novam speciem aeternae refectionis obstupescit, ut divina dulcedine repleta jure respondeat Quid est hoc? quia dum ab infima cogitatione suspenditur, ea quae de supernis conspicit et insolite miratur. Et cum per hanc vocem torporis nostri surditas rumpitur, vetustae vitae usus [Col. 0239D] mutatur, ut anima, superno spiritu afflata, et in supremis appetat quod contempserat, et contemnat in infimis quod appetebat.

VERS. 16, 17.---Juxta numerum animarum vestrarum, etc. (AUG., locutio 78.) Saepe Scriptura homines animas appellat, a parte totum: non facile autem carnes pro hominibus, sed carnem; sicut psal. LV: Non timebo quid faciat caro; quod apertius in psalmo eodem ait, quid faciat mihi homo. Non autem diceret, secundum numerum carnium vestrarum, sicut dixit, secundum numerum animarum vestrarum.

VERS. 18, 19.---Juxta id quod edere poterant, etc. Quia in praesenti vita quilibet debet discere quantum [Col. 0240A] potest, ne quid indiscussum relinquat, ne cum non possit, discere incipiat.

VERS. 20.---Sed dimiserunt quidam ex eis usque mane, etc. Principium alterius vitae, in qua non licebit vacare doctrinae, sed manna computrescet, et vermibus scatebit, id est, poenam eis aeternam generabit.

VERS. 21.---Cumque incaluisset sol, liquefiebat. Quia tunc omnis Scripturae intellectus patebit, quia nunc videmus per speculum in aenigmate, tunc autem videbimus facie ad faciem (I Cor. XIII).

VERS. 22.---Cibos duplices. Necessaria scilicet animae et corpori. Nam in septima, quae mortuorum aetas intelligitur, scilicet nullus erit operandi locus.

VERS. 23-32.---Requies sabbati, etc. Audiendo verbum Dei et faciendo, vel bene vivendo et aliis misericordiam [Col. 0240B] praestando. Quod reponebatur pro sabbato non corrumpebatur, quia bona pro futura requie facta, in futura vita manent integra. Alioquin ebulliebant vermes et computrescebat quod servabatur: qui enim propter praesentem vitam et amorem saeculi thesaurizant, illis ebullit vermis qui non morietur.

VERS. 33, 34.---Et repone coram, etc. (AUG. quaest. 61 in Exod.) Quaeri potest ubi Aaron reponeret ante Dominum, quando nec ullum tabernaculum fuit, nec arca testamenti jam fuerat constituta. An forte de futuro, ideo dixit repone, ut intelligatur tunc ante Dominum posse reponi, quando futura arca erat? An potius ante Dominum dictum est, quod fit ipsa devotione offerendi, in quocunque loco [Col. 0240C] poneretur? Ubi enim non est Deus? Sed quod adjungit: Et reposuit Aaron ante tabernaculum ad reservandum, priorem magis sensum asserit. Hoc enim modo Scriptura dixit per prolepsim, quod post factum est cum esse coepit tabernaculum testimonii.

VERS. 35, 36.---Filii autem Israel comederunt manna quadraginta annis, etc. (AUG., ibid., quaest. 62. Alia littera: Filii autem Israel ederunt manna quadraginta annis, etc., usque ad noverat enim Deus quid desiderarent et ex quo genere carnis satiaret eos.

Comederunt manna quadraginta annis. Corpus Christi, scilicet Verbum Dei, quod percipimus nunc in aenigmate, tunc autem facie ad faciem (I Cor. 13).

Donec venirent in terram habitabilem, etc. (AUG., quaest. 63 in Exod., tom. III.) Alia littera: Quousque [Col. 0240D] venirent in partem Phoenicis. Per repetitionem exponit quam terram dixit habitari, etc., usque ad multarum enim terrarum, locorum, fluminum et urbium nomina certis causis mutavit antiquitas.



CAPUT XVII.

VERS. 1, 2.---Igitur profecta omnis multitudo filiorum Israel, etc. (ORIG., hom. 11 in Exod.) Omnes qui volunt pie vivere in Christo persecutionem patiuntur, ab hostibus impugnantur: agensque iter hujus vitae semper debet esse paratus et stare in castris. Unde profecta est omnis synagoga filiorum Israel de deserto Sin secundum castra sua per verbum Dei. Est una quidem Synagoga Domini. sed in quatuor castris dividitur, qui describuntur in Numeris [Col. 0241A] circa tabernaculum Domini postia. Armatus ergo in castris Domini militans ne implices te saecularibus negotiis, et in castris Domini semper excubias agas, ut de te dicatur quia profectus es per verbum Domini de deserto Sin, et venis in Raphidim. Sin autem tentatio interpretatur; Raphidim sanitas judicii: qui bene exit de tentatione, venit ad sanitatem judicii. In die enim judicii sanus erit. Unde Apoc. II: Qui vicerit, dabo ei de ligno vitae quod est in paradiso Dei mei. Venit ergo ad sanitatem judicii qui bene disponit sermones suos in judicio.

Sin. Hic specialiter Sin una mansio accipitur ex his quinque quae fuerunt a mari Rubro usque ad montem Sina, quas Josephus nominatim describit. Generaliter enim omne desertum illud Sin vocatur [Col. 0241B] sicut et Raphidim.

Castrametati sunt in Raphidim. (HIERON. de Loc. Hebr., tom. III.) Est locus in deserto juxta montem Horeb. Sciendum est autem quod omnis eremus usque ad montem Sinai Sin vocatur, et ex tota provincia etiam locus unius mansionis nomen accepit, sicut et Moab tam urbis quam provinciae nomen est. In hac solitudine quinque sunt mansiones, Zuph, et eremus Sin, Alus, Depheca, Raphidim. Unde bene dicitur quia profecta est omnis multitudo filiorum Israel de eremo Sin per mansiones suas juxta os Domini, et venerunt in Raphidim. Unde patet plures mansiones unius regionis vocabulo demonstrari.

VERS. 3, 4.---Sitivit ergo ibi populus, etc. (ORIG., ubi supra). Alia littera: Sitivit, inquit, populus aquam, [Col. 0241C] et murmurabat adversus Moysen. Suffecit dicere quia sitivit, quid opus fuit addere aquam? Non est superflua adjectio. Sunt ergo diversae sites, et quisque habet propriam. Qui boni sunt, esuriunt et sitiunt justitiam (Matth. V). Alii quoque dicunt: Sitivit anima mea ad te, Deus (Psal. XLI). Qui vero sunt peccatores patiuntur non sitim aquae, non famem panis, sed audiendi verbum Dei. Sitivit ergo populus aquam, qui debuit sitire justitiam. Sed Deus eruditor infantium, magister insipientium, corrigit culpas et emendat errores, dicens ad Moysen ut sumat virgam, et percutiat petram, et educat aquas. Vult enim eos jam de petra bibere et proficere, et ad interiora mysteria venire. Murmuraverunt enim adversus Moysen, ideo jubet Dominus ut ostendat eis petram [Col. 0241D] de qua bibant. Si quis enim est qui legens Moysen, murmurat adversus eum, et displicet ei lex secundum litteram, quia in multis non videtur habere consequentiam, ostendit ei Moyses petram, quae est Christus, ut inde bibat et sitim reficiat. Sed haec petra non dat aquas nisi percussa, percussa vero fontes producit: percussus enim Christus, et in cruce mactatus, Novi Testamenti fontes produxit. Unde Zach. VIII: Percutiam pastorem, et dispergentur oves gregis. Nisi enim fuisset percussus, et exisset sanguis et aqua de latere ejus, omnes sitim verbi Dei pateremur. Unde: Bibebant autem de spiritali, consequente eos petra: petra autem erat Christus (I Cor. X).

(ISID.) Sitiens populus pro aqua murmuravit contra [Col. 0242A] Moysen: ideo jubet Deus ut ostendat eis petrum ex qua bibant. Si quis autem legens Moysen murmurat adversus eum, et displicet ei littera legis, ostendit ei Moyses petram, quae est Christus, et ducit ad ipsam, unde bibat et sitim reficiat.

VERS. 5.---Antecede populum, etc. Non solum Moyses ducit populum ad aquas, sed et seniores populi. Non enim sola lex Christum annuntiat, sed et prophetae et patriarchae et omnes majores natu.

Et virgam, etc. (AUG., quaest. 64 in Exod.) Aaron, non Moyses, legitur flumen virga percussisse. Moyses enim eadem virga mare divisit, non flumen. Quid ergo sibi vult: Accipe virgam in qua percussisti flumen? An forte mare appellavit flumen? et quaerendum est exemplum hujus locutionis? An quod Aaron [Col. 0242B] fecit, Moysi potius attributum est, quia per Moysen jubebat Deus quae faceret Aaron, et in hoc auctoritas, in illo ministerium? Unde: Erit tibi ad populum, tu autem illi in his quae ad Deum.

VERS. 6, 7.---Percutiesque petram. Christum, qui in cruce a Judaeis percussus est: cui accessit virga, id est, lignum passionis, ut fidelibus remaneret aqua.

VERS. 8.---Venit autem Amalec, etc. (STRAB.) Amalec fuit filius Ismael, a quo Amalecitae, qui et Ismaelitae sunt: ipsi sunt Saraceni. Interpretatur autem bibens vel lambens sanguinem, et significat diabolum, qui sanctos de Aegypto exeuntes, et ad terram promissionis tendentes, semper impugnat, et animarum sanguinem bibere desiderat.

[Col. 0242C] (ORIG., hom. II in Exod.) Describitur bellum cum Amalecitis factum. Antequam manducaret panem de coelo, et biberet aquam de petra, non dicitur pugnasse populus; sed dicitur ad eum: Dominus pugnabit pro vobis, et vos tacebitis. Est ergo quando Dominus pugnat pro nobis, nec permittit tentari supra id quod possumus, nec impares viribus sinit ad fortem venire congressum. Job quoque certamen tentationis suae jam perfectus implevit; et tu ergo cum coeperis manducare manna, panem coelestem verbi Dei, et bibere aquam de petra, cumque ad interiora doctrinae spiritualis accesseris, exspecta pugnam, praepara te ad bellum.

VERS. 9, 10.---Dixitque Moyses ad Josue, etc. (ORIG., ibid.) Alia littera: Dixit Moyses ad Jesum: [Col. 0242D] Elige tibi viros, etc. Hucusque beati nominis Jesu nunquam facta est mentio. Hic primum vocavit Moyses Jesum, et dixit ei: Elige viros tibi ipsi. Moyses vocat Jesum, lex invocat Christum, ut eligat sibi viros potentes de plebe: non poterat Moyses eligere, sed solus Jesus, qui ait Joan. XV: Non vos me elegistis, sed ego vos elegi (Matth. XII). Ipse est electorum dux et potentium princeps. Ipse confligit cum Amalec. Ipse enim intrat in domum fortis, et alligat fortem, et vasa ejus diripit.

Ego stabo in vertice collis. (ORIG., ubi supra.) Ascendit, inquit, Moyses non in verticem montis, sed in verticem collis. Servabatur enim ei tunc ascendere in verticem montis cum ascensurus erat [Col. 0243A] Jesus, et cum ipso Moyses et Elias, et ibi transformandus in gloria. Nunc ergo velut nondum glorificatus de transformatione Jesu, non ascendit in verticem montis, sed in verticem collis. Et cum elevaret Moyses manus, superabat Israel. Moyses elevat manus, non extendit; Jesus, qui totum mundum, exaltatus in cruce, complexus est, dicit: Extendi manus ad populum non credentem (Isa. LXV). Elevare manus, hoc est actus levare ad Deum, ut non habeat actus dejectos et humi jacentes, sed Deo placitos et ad coelum erectos. Elevat ergo manus qui thesaurizat in coelo. Ubi enim thesaurus, ibi oculus, ibi manus. Elevat manus qui dicit: Elevatio manuum mearum sacrificium vespertinum (Psal. CXL). Si ergo eleventur actus nostri, vincitur Amalec: unde Isa. [Col. 0243B] XXXV: Remissas manus et genua debilia erigite. Si servat populus legem, elevat Moyses manus, et adversarius vincitur. Si non servat legem, invalescit Amalec. Quia igitur nobis pugna est adversus principes et potestates mundi hujus rectores tenebrarum, si vis vincere, eleva manus, id est, actus, conversatio tua non sit in terris, sed in coelis. Eleva et tu manus in coelum ad Deum, imple mandatum Apostoli: Sine intermissione orate (I Thess. V); et tunc fiet quod scriptum est, quia sicut ablingit vitulus in campis herbam virentem, ita ablinget populus hic populum qui super terram est; ubi inducitur quia populus Dei non tam manum et armis quam voce et lingua pugnabat, et oratione inimicos prosternebat. Eleva ergo actus, insta orationi: haec Christiani pugna [Col. 0243C] est, quae superat inimicum. Puto autem per hanc figuram duos populos significari, quorum unus ex gentibus elevat manus Moysi, et in sublime tollit ea quae scripsit et intelligentiam eorum, ut sic vincat; alius vero, id est, Judaicus populus, non elevat manus Moysi a terra, nec altum aliquid nec sublime in eo intelligit, et sic ab adversariis vincitur.

Habens virgam Dei, etc. (AUG., quaest. 65.) Nunc virga Dei dicitur, quae primum dicta est Aaron, postea dicitur Moysi. Sicut dicitur spiritus Eliae qui est Spiritus Dei, cujus particeps Elias dicitur; et Dei justitia, quae nostra est. Unde: ignorantes Dei justitiam, volentes suam statuere (Rom. X), id est, [Col. 0243D] tanquam a se sibi praeparatam.

VERS. 11.---Cumque levaret Moyses manus, etc. (STRAB.) Quia cum lex mystice intelligitur, passio Christi spiritualiter pensatur, diabolus vincitur et fugatur. Cum autem remittuntur manus, id est, praecepta legis minus studiose exercentur, hostis victor insequitur.

VERS. 12, 13.---Sumentes igitur lapidem, etc. (GREG., homil. 33 in Evang.) Moyses sedit in lapide, etc., usque ad quos etiam juste illa damnat, ipse misericorditer liberat.

VERS. 14.---Delebo enim, etc. (RAB.) In hoc significat quod omnipotens Deus per legem (quam significat Moyses, et de Christo pronuntiat) deleat [Col. 0244A] memoriam spiritualium hostium. Unde psal. XIX: Periit memoria eorum cum sonitu.

VERS. 15, 16.---Aedificavitque Moyses altare, etc. Omnes diaboli victores in cordibus suis debent aras fidei aedificare, in qua spirituales hostias offerant.



CAPUT XVIII.

VERS. 1-4.---Cumque audisset Jethro, etc. Quod Moyses liberaturus filios Israel dimisit uxorem et filios, quos postea in deserto recepit, significat quia praedicatores cum mittuntur ad opus praedicationis, debent se a sollicitudine temporali exonustare: cum vero postea ad episcopatum vel ad aliam dignitatem assumuntur, tunc pro sibi subjectis sollicitudinem [Col. 0244B] tam in spiritualibus quam temporalibus gerere debent.

VERS. 5-11.---Venit ergo Jethro, etc. (ORIG., hom. 11 in Exod.) Alia littera: Post haec venit ad montem Dei Moyses, et Jethro sibi occurrenti exiit obviam de castris, nec duxit eum ad montem Dei, sed ad tabernaculum suum. Non enim poterat sacerdos Madian ascendere in montem Dei, sed nec in Aegyptum descendere, nec uxor Moysi, sed nunc ad eum venit cum filiis. Non enim poterat descendere in Aegyptum, et subire agones Aegyptiorum, nisi athleta probabilis, et qui in agone contendens ab omnibus se abstinet. Moyses, quia magnus et potens athleta, descendit in Aegyptum ad agones et exercitia virtutum; Abraham et Jacob quoque, qui [Col. 0244C] ipso nomine athleta est, cum descendisset in Aegyptum, factus est sicut stellae coeli in multitudine. Aliis in contrarium cedit descendisse in Aegyptum. Scio Hieroboam fugientem a Salomone descendisse in Aegyptum, et scidisse et corrupisse populum Dei; quia descendens in Aegyptum accepit a Susachim rege uxorem Tethimenem uxoris ejus sororem.

VERS. 12-25.---Obtulit ergo Jethro, etc. (AUG. in Locutionibus, locut. 85.) Et sumpsit Jethro socer Moysi holocausta, etc. Sumpsit pro obtulit, posuit: an forte sensus est, non locutio, ut ea sumpsisse intelligatur obtulisse; quamvis Moyses non legatur sacrificasse, nec Aaron, nec quisquam Hebraeorum qui educti sunt de terra Aegypti: sed tamen superius dictum est quod altare constituit Moyses. Jethro autem [Col. 0244D] legimus sacerdotem fuisse Madian, id est gentis Madian. Mirum est autem si ad ejus adventum coepit sacrificare Moyses, et non potius ipse qui sacerdos erat.

Veneruntque, etc. (ORIG., ubi supra.) Alia littera: Venerunt, inquit, presbyteri Aaron, et omnis Israel manducare panem cum socero Moysi in conspectu Dei. Non omnes manducant panem in conspectu Dei, sed qui presbyteri sunt, qui seniores, id est, qui perfecti sunt, in meritis probati, qui sive manducant, sive bibunt, ad gloriam Dei faciunt. Omne ergo quod faciunt sancti, in conspectu Dei faciunt: peccator a conspectu Dei fugit. Adam postquam peccavit, fugit a conspectu Domini, et interrogatus respondit: [Col. 0245A] Audivi, Domine, vocem tuam, et abscondi me, quia eram nudus (Gen. III). Cain exivit a facie Domini, quia indignus erat conspectu Domini. Propterea qui pleniorem scientiam Dei accipiunt, si malum faciunt, coram Deo faciunt. Unde psal. I: Tibi soli peccavi, etc. Qui malum coram Deo facit, continuo poenitet, et dicit, Peccavi. Qui discedit a conspectu Dei, nescit converti et peccatum poenitendo purgare. Hoc ergo interest inter malum coram Deo facere, et a conspectu Dei discedere.

(ORIG.) Non frustra venit Jethro ad Moysen, nec frustra manducavit panem cum senioribus populi in conspectu Dei; dat Moysi consilium probabile et utile, ut eligat viros, et constituat principes populi Deum colentes, potentes et odientes superbiam. Tales enim [Col. 0245B] oportet esse qui superbi non sint, et superbiam oderint; id est, ut non solum ipsi absque vitio sint, sed in malis oderint vitia: non homines dico, sed vitia.

Coram Deo, etc. (AUG., quaest. 66.) Quaeritur ubi, quandoquidem nec tabernaculum fuit, nec arca testamenti, quae postea sunt instituta? neque hoc de futuro dictum accipere possumus, sicut dictum est de manna, quod positum est in vase, scilicet aureo. Ergo id ante Deum debemus accipere factum, quod in honorem Domini factum est.

VERS. 16-18.---Ostendam praecepta, etc. (ID., quaest. 67.) Quaeri potest quomodo hic Moyses dixit, etc., usque ad juste judicare non posset.

VERS. 19, 20.---Sed audi verba mea, etc. (ID., [Col. 0245C] quaest. 68.) Prima quaestio est cur Deus famulum suum, etc., usque ad quo fit tanto plenior quanto in superna et aeterna liberius extenditur.

Esto tu populo, etc. (ID., quaest. 69.) Quod vero adjungit, etc., usque ad sed unde hoc probari possit ignoro.

VERS. 21-23.---Provide autem, etc. Ad custodiam humilitatis ab alienigena instruitur, ne, qui tot arcana Dei ab ipso Deo discebat, extolleretur, et putaret se humano consilio non egere. Praefigurabatur etiam quod doctrina gentium Judaeorum scientiam et superbiam superaret; et quae in lege deerant, fideles ex gentibus complenda suggererent, et spiritualem intellectum ad legem Dei afferrent. Sciebat quoque Moyses quia hunc populum lex audiret, et [Col. 0245D] faceret quaecunque diceret, legis quoque diminutio suggerente Evangelio fieret.

Et constitue, etc. (ORIG., hom. 11.) Ordinabis, inquit, eos tribunos et centuriones, et indicabunt populum omni hora, verumtamen, quod gravius fuerit referent ad te. Audient principes populi et presbyteri plebis, qui debent omni hora populum judicare, semper et sine intermissione sedere in judicio, dirimere lites, et reconciliare dissidentes, in gratiam revocare discordes. Discat unusquisque ex Scripturis sanctis officium suum. Moyses, inquit, ut sit in his quae ad Deum sunt, et verbum Dei edisserat populis. Caeteri vero principes, quos appellavit tribunos, quia tribui praesunt, vel centuriones, vel quinquagenarii [Col. 0246A] qui praesunt minoribus judiciis, quae ad singulos pertinent dirimentes. Quam figuram etiam in futuro saeculo servandam puto. Unde Matth. XIX: Cum sederit filius hominis super thronum majestatis suae, sedebitis et vos super sedes duodecim, etc. Vides ergo quia non solum Dominus judicat, cui omne judicium dedit Pater (Joan. V), sed constituit principes qui judicent de minoribus causis; verbum autem quod gravius fuerit, referant ad ipsum. Ideo dicit Dominus de quodam, Matth. V: Quia reus erit concilii; de alio autem, Matth. XII: Reus erit gehennae ignis. Sed et de omni verbo otioso dicuntur reddere rationem. Et ideo non dixit quia Deo praestabimus rationem, sicut de perjurio. Reddes autem Domino juramenta tua. Matth. XII: Regina quoque austri [Col. 0246B] surget in judicio cum viris generationis hujus, et condemnabit eam. Ecce aliud genus judicii, Matth. XIII: Qui habet aures audiendi, audiat: haec enim omnia umbra sunt coelestium et imago futurorum.

(IDEM.) Sicut scriptum est Eccle. I: Non satiabitur oculus visu, nec auris auditu, nec nos satiari possumus considerando quae scripta sunt, quibus nos aedificet, quantis nos modis instruat. Cum enim conspicio quod Moyses propheta Deo plenus, cui Deus facie ad faciem loquebatur (Exod. XXXIII), consilium accepit a Jethro socero sacerdote Madian, admiratione nimia obstupesco. Audivit enim Moyses vocem soceri sui, et fecit quaecunque dixit ei. Non dixit, Quia Deus mihi loquitur quid agere debeam, quomodo ab homine consilium accipiam, et ab homine [Col. 0246C] gentili, alieno a populo Dei? et non quis dicat, sed quid dicatur auscultat. Nos ergo si invenimus aliquid sapienter a gentilibus dictum, non cum auctoris nomine spernamus et dicta; nec quia legem Dei tenemus, convenit nobis tumere superbia et spernere prudentium verba; sed omnia probantes, quod bonum est teneamus. Qui autem hodie populis praesunt, non dico si jam eis aliqua a Deo revelata sunt: sed si in scientia legis aliquid meriti habent, consilium dedignantur inferioris, etiam sacerdotis, nedum laici, nedum gentilis: sed Moyses, qui erat mansuetus super omnes homines (Num. XII), accepti consilium inferioris, ut principibus daret formam humilitatis, et signaret imaginem futuri sacramenti. Sciebat quandoque futurum ut gentiles bonum [Col. 0246D] consilium proferrent, apud Moysen bonum et spiritualem intellectum afferentes ad legem, et audiret eos lex faciens omnia quae dicerent. Non enim potest facere lex sicut Judaei dicunt, quia infirmatur lex in carne, id est in littera, et nihil potest secundum litteram. Nihil enim ad perfectum adduxit lex (Hebr. VII). Secundum hoc autem consilium quod nos afferimus ad legem, possunt omnia spiritualiter fieri, et sacrificia offerri, quae modo carnaliter non possunt; potest lex leprae spiritualiter servari. Sicut ergo intelligimus, sentimus et consilium damus, omnia facit lex: secundum litteram vero non omnia, sed pauca.

VERS. 24.---Moyses fecit omnia quae ille suggesserat, [Col. 0247A] etc. Vir Deo familiaris, sapientissimus, non crubescens a minori et gentili doceri, formam doctoribus praebuit, ne a quibuslibet erubescant erudiri.

VERS. 26, 27.---Quidquid autem gravius erat, etc. (AUG., loc. 88.) Alii: Verbum autem grave referebant super Moysen: sic enim habet Graecus sermo, quod Latini interpretati sunt, ad Moysen. Illa sane locutione ipsa etiam cura figuratur, qua dictum est super Moysen, velut onus significatur ei impositum. Verbum autem grave dictum est pro quaestione gravi.



CAPUT XIX.

VERS. 1, 2.---Mense tertio, etc. (ORIG.) Alia littera: Mensis autem tertii exitus filiorum Israel de terra [Col. 0247B] Aegypti: hac die venerunt in eremum Sina, et profecti sunt ex Raphidim, et venerunt in eremum Sina, et applicuit ibi Israel contra montem. Et Moyses ascendit in montem Dei, et vocavit eum Dominus de monte dicens: Haec dices domui Jacob, et nuntiabis filiis Israel, etc. Et paulo post: Descende et contestare populo, et purificabis illos hodie et cras, et lavent vestimenta sua, et sint parati in diem tertiam. Tertia enim die descendet Dominus in montem Sina coram omni populo. Hoc die reperitur dari lex, quae in tabulis lapideis scripta est digito Dei, sicut sequentia docent. Dies autem iste tertius apparet tertii mensis ab exitu filiorum Israel de Aegypto; ex quo die pascha fecerunt, id est, agnum immolaverunt et ederunt, qui fuit quartus decimus primi mensis, usque ad [Col. 0247C] istum quo lex datur, dies quinquaginta numerantur, septemdecim scilicet primi mensis, reliqui ab ipso quarto decimo. Deinde omnes triginta secundi mensis, qui fiunt quadraginta septem et tertius tertii mensis qui a solemnitate occisi agni quinquagesimus est; ac per hoc in ista umbra futuri secundum agni immolati diem festum; quia quinquagesimo die lex data est, scripta digito Dei. Ita in ipsa veritate Novi Testamenti a festivitate immolati Agni Jesu Christi quinquaginta dies numerantur, ubi Spiritus sanctus de altissimis datus sit, qui est digitus Dei.

In die hac, etc. Quadragesima scilicet septima die postquam egressi sunt de Aegypto, prima die, scilicet Junii, pervenerunt ad montem Sina, ibique peractis duobus diebus quibus sanctificati sunt, tertio, [Col. 0247D] id est quinquagesimo, legem acceperunt: et haec est Pentecostes.

(RAB.) In Sina una mansio fuit, sed inter omnes maxima. Ibi enim lex accepta, tabernaculum erectum. Ibi Exodus et maxima pars Levitici omnesque libri legis pene conscripti sunt.

VERS. 3.---Moyses autem, etc. (GREG., lib. VI Moral., cap. 27.) Alia littera: Moyses autem ascendit in montem, et Dominus descendit ad eum. Mons altitudo contemplationis est, in quem ascendimus, ut ad ea quae ultra infirmitatem nostram sunt intuendo sublevemur. Sed Dominus descendit, quia, sanctis multum proficientibus, parvum aliquid de se aperit.

VERS. 4, 5.---Alas aquilarum. Vocat doctrinas [Col. 0248A] duorum Testamentorum, quae nos ab infimis ad coelestia portant.

VERS. 6.---Eritis mihi in regnum sacerdotale, etc. Membra scilicet summi sacerdotis in regnum coelorum venturi.

VERS. 7-9.---Exposuit omnes sermones, etc. (GREG.) Notandum quod lex non incautis vel nescientibus ingeritur: sed expositis praemiis quae debentur servantibus, et beneficiis praeteritis quae jam experti sunt, et mirabilibus cum sponte se legi servandae devoveant, lex petentibus datur: ut secundum promissionem suam, quasi voti rei, qui violaverint, judicentur, nec de violentia sibi illata causentur.

VERS. 10.---Vade ad populum, etc. (ORIG.) Descende [Col. 0248B] et protestare populum, et purifica illum hodie et cras, et lavent vestimenta sua, et sint parati in diem tertium, etc. Qui vult venire ad verbum Dei, audiat quod praecipit Dominus: Sanctificatus venire debet et lotis vestibus. Si enim sordida attuleris vestimenta, dicetur tibi Matth. XXII: Amice, quomodo huc intrasti non habens vestem nuptialem? Nemo ergo potest audire verbum Dei, nisi prius sanctificatus, id est sanctus corpore et spiritu et lotis vestibus: ingressurus est enim paulo post ad coenam nuptialem, manducaturus de carnibus agni, et potaturus poculum salutis. Nemo intrat ad coenam hanc sordidis vestibus; unde Eccle. IX: In omni tempore sint vestimenta tua munda. Lota sunt enim semel vestimenta tua gratia baptismatis. II Cor. VII: Purificatus es corpore, mundatus [Col. 0248C] ab omni inquinamento carnis et spiritus. Act. XI: Quae ergo Deus mundavit, tu immunda ne feceris. Audi sanctificationis genus: ne accesseris, inquit, ad mulierem hodie et crastino, ut die tertio audias verbum Dei; hoc est quod ait Apostolus I Cor. VII: Bonum est homini mulierem non tangere, salvo tamen infirmis remedio nuptiali. I Cor. VII: Sed quia tempus breve est, superest ut qui habent uxores, sint tanquam non habentes.

Sanctifica illos, etc. (RAB.) Qui ad conspectum Dei desiderat venire, sanctificet se fide et conversatione, et lavet vestimenta, id est opera hodie et cras, in praesenti scilicet et in futuro, ut ad gloriam resurrectionis perveniat, quam tertius dies insinuat.

VERS. 11.---In die enim tertia, etc. Hac die data [Col. 0248D] est lex in tabulis lapideis scripta digito Dei, hic est tertius dies tertii mensis ab exitu filiorum Israel de Aegypto. A die ergo quo pascha fecerunt, id est quarto decimo primi mensis, usquequo lex data est, quinquaginta dies numerantur, decem et septem scilicet primi mensis, reliqui a quarto decimo, et omnes triginta secundi, qui sunt quadraginta septem, et tertius tertii mensis, qui est ab occisione agni quinquagesimus: sicut a passione Christi, usquequo datur Spiritus sanctus, quinquaginta dies numerantur. digitus enim Dei Spiritum sanctum significat.

(ISID., Quaest. in Exod., cap. 28, tom. V.) Quinquagesimo die post pascha lex Moysi data est etc., usque ad vel quia veritatem legis infidelibus per caliginem [Col. 0249A] dixit, ut videntes non videant, et audientes nos intelligant (Isa. VI).

VERS. 12.---Cavete, etc. (RAB.) Prius prohibet populum in montem ascendere, mortemque minatur: nunc jubet ut clangente buccina ascendant in montem, humanam scilicet compescens audaciam, et ad obediendum invitans: quia ad praedicationis vocem debemus nos ad superna erigere, nec sacramentorum investigatione sponte praesumere, sed Dei vocationem sequi.

VERS. 13.---Buccina. Quasi vocina: a voce, vel a vocando, vel a bucca

VERS. 14-17.---Cumque lavissent vestimenta sua, etc. Non sufficit ad virtutem contemplationis emundare opera poenitentiae lacrymis, nisi sequatur castitas [Col. 0249B] mentis et corporis. Unde Matth. V: Beati mundo corde, etc. Et Sap. I: In malevolam animam non introibit sapientia.

VERS. 18, 19.---Totus autem mons Sinai fumabat, etc. (GREG. lib. VI Moral., cap. 27.) Legem daturus Dominus in igne fumoque descendit, etc., usque ad vincunt quod sunt.

(ID., lib. II Moral., cap. 2.) Sacra eloquia in exordio narrationum qualitates exprimunt, terminosque causarum aliquando a positione loci, aliquando a positione corporis, aliquando a qualitate aeris, etc., usque ad punituri autem Sodomam vespere venisse memorantur.

VERS. 20-25.---Descenditque Dominus, etc. (ID., lib. V Moral., cap. 26.) Moyses ascendit, etc., usque [Col. 0249C] ad eum aliquatenus balbutiendo resonamus.



CAPUT XX.

VERS. 2.---Ego sum Dominus Deus tuus. (ORIG., hom. 8 in Exod.) Qui contemnit praesens saeculum, scilicet Aegyptum, et per verbum Dei translatus non invenitur quia ad futurum saeculum festinet, de eo dicit Deus: Ego sum Dominus Deus tuus, etc. Non ad illos tantum qui de Aegypto profecti sunt, sed ad eos qui ultra Aegyptiis non serviunt, de Aegypto educti de domo servitutis (Psal. LXXX). Negotia saeculi, actus carnis, domus servitutis est: sicut relinquere saecularia, et secundum Deum vivere, domus libertatis est. Unde Joan. VIII: Si permanseritis in sermone meo, agnoscetis veritatem, et [Col. 0249D] veritas liberabit vos. Ergo Aegyptus est domus servitutis; Judaea et Hierusalem, domus liberalitatis. Unde Gal. IV: Quae sursum est Hierusalem, libera est. Sicut ergo terrena Aegyptus filiis Israel domus dicitur servitutis ad comparationem Judaeae et Hierusalem, quae eis est domus libertatis: ita ad comparationem coelestis Hierusalem, quae est mater libertatis, totus mundus et quae in eo sunt, domus dicitur servitutis: et quia de paradiso libertatis per peccatum ventum est ad servitutem mundi, primus sermo decalogi de libertate est: Ego sum Dominus Deus tuus qui eduxi te terra Aegypti, etc.; hanc vocem in Aegypto audire non poteris. Et si tibi injungatur ut facias pascha, accingas lumbos, accipias sandalia [Col. 0250A] in pedibus, virgam teneas in manu, et azyma cum amaritudine comedas. Sed nec in prima mansione, nec in secunda, nec in tertia, nec cum transieris mare Rubrum, etiamsi ad mare veneris, et fuerit tibi amaritudo in dulcedinem versa, nec in Elim, ubi erant duodecim fontes aquarum et septuaginta arbores palmarum, etiamsi Raphidim praeterieris caeterosque profectus ascenderis, nondum idoneus judicaris, sed cum veneris ad montem Sina. Vix ergo mereberis aliquando suscipere praecepta libertatis, et audire: Ego sum Dominus Deus tuus, qui eduxi te de terra Aegypti, de domo servitutis. Hic tamen non est sermo mandati, sed quis sit qui mandat ostendit. Primum mandatum ergo est: Non erunt tibi dii alii praeter me.

[Col. 0250B] (AUG. quaest. in Exod.) Quaeritur quomodo decem praecepta legis dividenda sint? etc., usque nisi ad id quod dictum est: Non erunt tibi dii alii praeter me?

(ISID.) Dat Deus Moysi legem innocentiae nostrae, et agnitionis suae, quae in decem verbis consistit, scripta in tabulis lapideis digito Dei. Tria sunt quae pertinent ad dilectionem et cognitionem Trinitatis, septem ad dilectionem proximi, quibus humana societas non laeditur. Primum pertinet ad Deum Patrem: Dominus Deus tuus Deus unus est, ut hoc audiens unum Deum colas Patrem, et in multos fictos deos fornicationem non effundas. Secundum ad Filium: Non assumes nomen Domini Dei tui in vanum; id est, non putes creaturam esse Christum Dei Filium, quia omnis creatura vanitati subjecta est, sed [Col. 0250C] aequalem Patri, Deum de Deo, lumen de lumine.

VERS. 3.---Non habebis deos alienos, etc. (ORIG.) Primum mandatum est: Non erunt tibi dii alii praeter me; et sequitur: Non facies tibi idolum, neque ullam similitudinem, etc. Haec omnia quidam simul putant esse unum mandatum: quod si ita computetur, non complebitur numerus decem mandatorum. Est ergo primum mandatum: Non erunt tibi dii alii praeter me, etc. Secundum, Non facies tibi idolum, neque ullam similitudinem, etc. Incipiamus ergo a primo mandato: Non erunt tibi dii alii praeter me. Si dixisset, Non sunt, absolutior sermo videretur; sed quia dicit, Non erunt, non negavit quia sint, sed ne illi sint, cui haec praecepta dantur, inhibuit. Hinc Paulum sumpsisse puto I Cor. VIII: Si quidem [Col. 0250D] sunt qui dicuntur dii sive in coelo, sive in terra. In aliisque locis invenies deos nominari sicut ibi: Rex magnus super omnes deos, et Deus Deo locutus est, etc. De dominis idem Apostolus dicit: Sive throni, sive dominationes, etc. (Col. I.) Dominationes vero non aliud sunt quam ordo quidam dominorum et multitudo. In quo videtur sensum legis aperire Apostolus; ac si dicat: Licet sint domini multi, qui aliis gentibus dominentur, et dii multi qui ab aliis colantur: sed tamen unus Deus est nobis, et unus est Dominus. Unde Deut. XXXII: Cum divideret Excelsus gentes et separabat filios Adam, statuit terminos gentium secundum numerum angelorum Dei. Angelos ergo, quibus gentes commisit Excelsus, dominos [Col. 0251A] vel deos appellat Scriptura: deos quasi a Deo datos, et dominos a Domino potestatem sortitos. Unde eis dicitur psal. LXXXI: Ego dixi: Dii estis et filii Excelsi omnes. Vos autem sicut homines moriemini, et sicut unus de principibus cadetis; imitantes scilicet diabolum, qui princeps omnium factus est ad ruinam. Unde constat quod exsecrabiles fecit eos praevaricatio, non natura. Tibi ergo, o Israel, qui pars Dei et funiculus ejus es, non erunt, inquit, tibi dii alii praeter me: quia vere Deus, unus est Deus, et vere Dominus, unus est Dominus; caeteris vero ab ipso creatis contulit hoc nomen non natura, sed gratia. Non haec tantum dicuntur ad Israel secundum carnem, imo ad te qui Israel effectus es mente Deum videndo, et circumcisus corde, non [Col. 0251B] carne; si tamen ita agas ut dignus sis esse pars Dei, et in funiculo haereditatis ejus metiri: alioquin exemplo tibi sint qui ad hoc vocati fuerant ut essent pars Dei, et exigentibus peccatis dispersi sunt per omnes gentes, et educti de domo servitutis jam non Aegyptiis solis, sed omnibus gentibus serviunt. Qui enim peccat, servus est peccati (Joan. V).

VERS. 4.---Non facies, etc. (ORIG.) Non facies tibi ipsi idolum, neque omnem similitudinem, etc. Aliud sunt idola, aliud dii. De diis enim dicit Apostolus, I Cor. VIII: Si quidem sunt dii multi, et domini multi, etc. De idolis vero, quia nil est idolum in mundo; de similitudinibus autem non addidit, quia nil sunt. Hic autem dicitur: Non facies tibi idolum, neque similitudinem omnem. Aliud est ergo facere [Col. 0251C] idolum, aliud similitudinem. Verbi causa, si quis in auro et argento, ligno vel lapide, faciat speciem quadrupedis, vel serpentis, vel avis, et statuat adorandum, non idolum sed similitudinem facit. Qui vero facit quod non est, speciem scilicet quam oculus non vidit, sed animus sibi fingit; ut si quis humanis membris caput canis aut arietis formet, vel in uno hominis habitu duas facies, aut humano pectori postremas partes equi aut piscis; qui hoc facit, non similitudinem, sed idolum facit: facit enim quod non est, nec habet aliquid simile sui. Ideo dicit Apostolus quia idolum nihil est in mundo (I Cor. VIII). Non enim aliqua ex rebus constantibus assumitur species, sed quod mens otiosa et curiosa reperit. Similitudo vero est cum aliquid ex his quae sunt vel in coelo, vel in [Col. 0251D] terra, vel in aquis formatur: sed non sicut de his quae in terra sunt vel in mari similitudinibus promptum est pronuntiare: ita etiam de coelestibus; nisi quis dicat de sole, et luna, et stellis hoc posse sentiri, quorum formas exprimit gentilitas. Sed Moses eruditus omni sapientia Aegyptiorum etiam quae apud illos erant in occultis prohibere cupiebat, sicut Hecatem aliaque daemonum formas, quae Apostolus spiritualia nequitiae in coelestibus vocat Ephes. VI; de quibus forte dicitur: Inebriatus est gladius meus in coelo (Isa. XXXIV). His enim formis et similitudinibus invocabant daemonia ad repellenda vel vitanda mala. Sciendum tamen quia cum decreveris hoc servare mandatum, et habere unum tantum Deum et Dominum, [Col. 0252A] hoc est bellum denuntiare omnibus aliis, quibus in baptismo renuntiasti, solum Deum confitens Patrem et Filium et Spiritum sanctum. Sed hoc confitentes nisi toto corde diligamus Dominum Deum nostrum, tota anima, tota virtute ei adhaerentes, non sumus effecti pars Domini, sed in confinio positi illos patimur offensos quos fugimus, et ad quem fugimus, propitium non efficimus. Quibus propheta dicit: Vae duplici animo (Eccli. II). Et iterum: Usquequo claudicatis utroque pede? (III Reg. XVIII.) Ab illis ergo quasi fugaces caedimur, et a Domino nostro quasi instabiles non defendimur, unde Jer. IV: Amatores tui inimici facti sunt tibi. Multi sunt animae amatores, capti decore ejus, cum quibus meretricata est, dicens. Post amatores meos ibo qui dant [Col. 0252B] mihi vinum meum, etc. (Ose. II): hos offendit reversa ad virum priorem. Nisi ergo tota fide permaneas cum viro tuo, pro sceleribus quae commisisti suspectus es; omnes motus tuos, aspectus et incessus notat; nil ultra in te lascivum videre, nihil dissolutum vel prodigum potest. Si ergo acceptam gratiam negligis, et implicas te saecularibus negotiis, continuo immundus spiritus redit cum septem nequioribus (Matth. XII), ne iterum expelli possit, et fiunt novissima pejora prioribus. Nulla ergo societas templo Dei cum idolis. Si Dei sumus, tales esse debemus in quibus habitet et inambulet Deus; unde Isa. LII: Qui portatis vasa Domini, exite et immundum nolite tangere, et ego recipiam vos, etc. Dicit ergo: Non erunt tibi dii alii praeter me.

[Col. 0252C] VERS. 5-11.---Non adorabis, etc. Aliud est colere, aliud adorare. Potest quis invitus adorare, vel adulando regibus idololatris, vel tormentis victus, cum sciat quia idolum nil est. Colere vero est toto his affectu et studio mancipari. Utrumque ergo resecat, ut nec affectu colas, nec specie adores.

Ego sum Dominus, etc. Vide benignitatem Dei: ut nos doceat et perfectos faciat, fragilitatem humanorum affectuum non recusat; omnia agit et patitur propter nos, notis et usitatis nobis loquitur affectibus.

(ORIG., ubi supra.) Omnis mulier aut sub viro est, et subjecta est legibus viri (Eph. V), aut meretrix est, et utitur libertate peccandi. Qui ingreditur ad meretricem, scit quod ad prostitutam et cunctis patentem ingressus est, ideo de aliis indignari non [Col. 0252D] potest. Qui legitimo utitur matrimonio, non patitur uxorem peccare, sed accenditur zelo ad servandam castitatem matrimonii, ut possit legitimus fieri pater. Sic omnis anima aut prostituta est cum daemonibus, et habet plures amatores ut intrent ad eam, modo spiritus fornicationis, modo avaritia, post hunc veniet spiritus superbiae et alii plurimi; alter tamen alteri non invidet, nec zelotypia movetur, sed sese invicem invitant; unde, adducit secum alios septem spiritus nequiores se, etc. (Luc. XI.) Sic nullam zelotypiam amatorum suorum patitur anima quae daemonibus est prostituta; si vero conjuncta fuerit viro legitimo, id est Christo, etiamsi aliquando fuerit peccatrix, ultra eam peccare non patitur, nec [Col. 0253A] ferre potest ut alludat adulteris; excitatur super eam zelus ejus, et defendit conjugii castitatem; si autem viderit eam temerantem conjugii jura, et occasionem quaerere peccandi, dat ei libellum repudii; unde Isa. L: Propter iniquitates vestras dimisit matrem vestram; haec qui loquitur et zelans est et zelo commotus hoc dicit. Est etiam novum genus hoc bonitatis ejus, ut etiam post adulterium revertentem et toto corde poenitentem suscipiat. Unde: Nunquid mulier si exierit a viro, et dormierit cum alio viro, revertens revertetur ad virum suum? etc. Et alibi: Et postquam fornicata es in his omnibus, dixi: Revertere, etc. (Jer. III.) Hic ergo Deus zelans si requirit et desiderat animam tuam sibi adhaerere, si servat, corripit et indignatur, velut zelotypia quadam [Col. 0253B] erga te usus, spem tibi esse salutis agnosce. Si vero correptionem contemnis, discedit a te zelus ejus, secundum illud: Propterea discedit zelus meus a te, etc. (Ezech. XVI.) Vide misericordiam et pietatem Dei; quando vult misereri, indignari se dicit et irasci, sicut per Jeremiam dicit: Dolore et flagello castigaberis, Hierusalem, ut non abscedat anima mea a te (Jer. VI). Flagellat enim omnem filium quem recipit (Hebr. XII). Hoc autem terribile, hoc extremum, si non corripimur pro peccatis: cum enim modum peccandi excedimus, auferetur a nobis etiam zelus Dei, nec ultra irascitur.

Visitans iniquitatem, etc. (ORIG.) Reddens peccata patrum in filios, etc. Aiunt haeretici quod non boni Dei sermo sit, qui pro peccatis alterius alterum dicat [Col. 0253C] plecti; Deum tamen legis justum dicunt, nec possunt ostendere quomodo injustus sit, si alium alio peccante punit. Sed interior homo noster aut dicitur habere Deum Patrem, si secundum Deum vivit; aut diabolum, si voluntatem illius facit; unde Joan. VIII: Vos de patre diabolo estis, et desideria patris vestri facere vultis. Sicut ergo semen Dei in nobis est, cum verbum Dei servantes non peccamus, secundum illud I Joan. III, Qui ex Deo est, non peccat, quia semen Dei manet in eo; ita cum a diabolo suademur ad peccandum, semen ejus suscipimus; cum facimus quod suadet, jam genuit nos, nascimur enim ejus filii per peccatum. Sed quia fere sine adjutorio non peccamus, sicut adulterium nemo solus committit, necesse est adulteram consortem [Col. 0253D] fieri, et si non plures, necesse est aliquem vel aliquam ministerio sceleris adjungi: qui omnes, velut unus ex altero, secundum persuasionis ordinem, generati, ex diabolo progeniem ducunt; velut in traditione Domini diabolus intravit in cor Judae, et primum filium peccati genuit, qui solus hoc facere non potuit; abiit ergo ad Scribas et Pharisaeos et pontifices; nascitur ergo ex Juda generatio tertia, et quarta peccati. Videamus ergo quomodo peccata patrum reddit Deus in filios in tertiam et quartam progeniem, et non in ipso. De patribus enim nihil dicitur. Diabolus ergo, quia jam peccandi modum excessit, tanquam vestimentum concretum in sanguine non erit mundus in hoc saeculo; non flagellatur [Col. 0254A] pro peccato; omnia enim ei servantur in futurum. unde Matth. VIII): Quid venisti ante tempus torquere nos? Redduntur autem peccata in filios quos genuit per peccatum, qui in carne positi flagellantur. Non vult Deus mortem peccatoris, sed ut magis convertatur et vivat (Ezech. XXXIII). Misericors ergo reddit peccata patrum in filios, quia diabolus et angeli ejus, qui etiam peccati patres efficiuntur, indigni sunt quod in praesenti corripiantur: filii eorum, et qui per ipsos ad societatem peccati asciti sunt, recipiunt in praesenti quod gesserunt, ut, purgati, diabolo in poena socii non efficiantur. Unde psalmo LXXXVIII: Visitabo in virga iniquitates eorum, etc., misericordiam autem meam non auferam ab eis. Deus enim zelans est, et animam quam [Col. 0254B] sibi despondet in fide non vult in contaminatione peccati permanere, sed cito purgari. Si autem noluerit purgari, in interitu eorum ridebit, dicens eis Matth. XXV: Discedite a me, maledicti, in ignem aeternum, etc. Sciamus ergo nos in praesenti corripi, ut in futuro quiescamus. Unde: Cum castigamur, a Domino corripimur, ne cum hoc mundo damnemur.

(ID.) In hoc sermone solent nos haeretici suggillare, quod non sit boni Dei sermo, qui pro peccatis alterius alium judicat. Sed qui Deum legis mandantem haec dicent non bonum, justum tamen dicunt: nec ipsi quidem possunt ostendere quomodo justitiae videatur convenire si alio peccante alius puniatur.

[Col. 0254C] (ISID.) Primum mandatum prohibet subreptionem; secundum, errorem; tertium interficit saeculi amorem; quartum, impietatem; quintum, crudelitatem; sextum, fornicationem; septimum, rapacitatem; octavum perimit falsitatem; nonum, mundi cupiditatem; decimum, adulterii cogitationem. Et notandum quod sicut decem plagis percutiuntur Aegyptii, sic decem praeceptis scribuntur tabulae, quibus populus Dei regatur et daemones occidantur. In duabus enim tabulis scripta est lex propter duo Testamenta significanda: vel quia sunt praecepta duo dilectionis Dei et proximi, in quibus tota lex pendet et prophetae (Matth. XXII). In una enim tria praecepta, quae ad dilectionem Dei pertinent; in altera vero septem, quae ad societatem proximi. Lapideae vero fuerunt [Col. 0254D] tabulae, quia cor Judaeorum erat lapideum et insensibile, durum et stolidum; unde Ezech. XXXVI: Auferam cor lapideum, et dabo eis cor carneum. Et Apostolus ait (II Cor. III): Non in tabulis lapideis, sed in tabulis cordis carnalibus, quae sentiant scilicet et intelligant.

VERS. 12.---Honora patrem, etc. Hoc est primum septem mandatorum quae pertinent ad proximum. Bene autem septem sunt. Septenarius enim ex ternario constat et quaternario. Ternarius vero animae congruit, quae est irascibilis, concupiscibilis et rationalis. Quaternarius corpori.

VERS. 13.---Non occides, etc. (AUG., quaest. 61 in Exod.) Et quod dictum est: non occides, non putandum [Col. 0255A] est fieri contra hoc praeceptum quod lex occidit, vel occidi aliquem Deus jubet: ille enim facit, qui jubet quod ministrum negare non licet.

VERS. 14.---Non moechaberis. (ISID.) Quaeritur quoque quomodo differat non moechaberis ab eo quod paulo post dicitur: Non concupisces uxorem proximi tui? In eo enim quod dictum est, non moechaberis, poterat et illud intelligi; nisi forte in illis duobus praeceptis non moechandi, et non furandi, ipsa opera notata sint, in his vero extremis concupiscentia ipsa: quae tantum differunt, ut aliquando moechetur qui non concupiscit uxorem proximi, cum aliqua alia causa ipsi miscetur. Aliquando vero concupiscat, nec ei misceatur poenam timens: et hoc fortasse lex ostendere [Col. 0255B] voluit, quod utraque peccata sunt.

(ID.) Item quaeri solet utrum nomine moechiae etiam fornicatio teneatur, etc., usque ad atque illorum membrorum non legitimus usus prohibitus debet intelligi.

VERS. 15.---Non furtum facies, etc. (AUG., quaest. 71 in Exod.) Sed rursum quaeritur quomodo differat, non furtum facias, ab eo quod paulo post dicitur de non concupiscendis rebus proximi? Non quod omnis qui concupiscit rem proximi, furatur; sed omnis qui furatur, rem proximi concupiscit. Poterat illa generalitate, ubi de non concupiscenda re proximi praecipitur, etiam illud quod ad furtum pertinet contineri.

VERS. 16, 17.---Non loqueris contra proximum, etc. (AUG., ubi supra,) In eo etiam quod dictum est, etc., [Col. 0255C] usque ad et hujusmodi.

VERS. 18.---Cunctus autem populus videbat voces, etc. (AUG., quaest. 72 in Exod.) Solet quaeri quomodo populus videbat vocem, cum vox non ad visum, sed ad auditum pertinere videatur, etc., usque ad audi quid luceat, non solemus dicere.

VERS. 19.---Loquere tu nobis, etc. (AUG., quaest. 73.) Significatur ad vetus testamentum timorem potius pertinere, sicut ad novum dilectionem; quamvis in veteri novum lateat, et in novo vetus pateat. Quomodo autem tali populo tribuatur videre vocem Dei, si [Col. 0256A] hoc accipiendum est intelligere, cum sibi loqui Deum timeant ne moriantur, non satis elucet.

VERS. 20.---Nolite timere, etc. (AUG., quaest. 74.) Sic illi cohibendi erant a peccatis, timendo scilicet ne poenas sensibiles paterentur; quia nondum poterant amare justitiam, et tentabantur a Domino, ut appareret cujusmodi essent; non ut Deo noti fierent qualescunque essent, quem non latebat, sed ut inter se et sibimetipsis.

VERS. 21, 22.---Stetitque populus, etc. (GREG., homil. 6.) In quibusdam locis Scripturae historia servanda est, etc., usque ad Moses accessit ad caliginem, in qua erat Deus.

Non facietis deos, etc. (AUG., quaest. 76.) Repetitur quod in primo praecepto dictum est; et per argentea [Col. 0256B] et aurea, omnia simulacra intelliguntur, sicut in psalmo CXIII: Simulacra gentium argentum et aurum, opera manum hominum.

VERS. 24.---Altare de terra, etc. Ostendit ideo, interdictis simulacris, altare de terrena materia concedi, ut uni Deo hostia et sacrificia in eo offerantur.

(GREG., lib. III Moral., cap. 20.) Altare de terra Deo facere, est incarnationem Christi sperare. Tunc enim a Deo nostrum munus accipitur, cum in hoc altari nostra humilitas, id est super Dominicae incarnationis fidem posuerit quidquid operatur. In altari ergo de terra oblatum munus ponimus, si actus nostros Dominicae incarnationis fide solidamus.

VERS. 25, 26.---De sectis lapidibus. (ISID.) Secti [Col. 0256C] lapides sunt qui unitatem scindunt, et seipsos dividunt a societate fratrum: hos in corpore suo non recipit Christus, cujus corporis figuram altaris constructio significat. Lapides non secti ex quibus altare construi jubetur, sunt qui per fidem in unitate solidantur; de quibus dicitur I Petri II: Vos estis lapides vivi, coaedificati in domos spirituales. His non est injectum ferrum, quia incorrupti sunt, et jacula maligni ignita non receperunt: omnes unum altare faciunt in unitate fidei et concordia charitatis [a 4Kb] .



CAPUT XXI.
[Col. 0257A]

VERS. 1. 6.---Haec sunt judicia, etc. (AUG., loc. 91 in Exod.) Distinctius amodo explicantur ea quae ad proximum pertinent; notanda locutio cum dictum sit Moysi: Haec sunt judicia quae propones eis; caetera ad populum dicuntur.

Si emeris servum Hebraeum, etc. (AUG., quaest. 77 in Exod.) Ne Christiani hic flagitarent a dominis suis, apostolus jubet dominis servos esse subditos (I Petr. II), ne nomen Domini et doctrina blasphemetur: illud enim inde constat in mysterio esse praeceptum, quia pertundi subula ejus aurem ad postem praecepit Deus, qui libertatem recusasset.

(GREG., hom. 3 in Ezech., tom. II.) Sciendum quia [Col. 0257B] cum activa et contemplativa vita ex Dei gratia sint, etc., usque ad quia illa quies intima in aenigmate videtur.

Sex annis. (ISID.) In sex aetatibus hujus saeculi servientes, septimo die, id est aeterno sabbato, liberabimur, si tamen voluerimus esse liberi dum in hoc saeculo servimus peccato. Si autem noluerimus, perforabitur auricula in testimonium inobedientiae, et cum uxore et filiis nostris, quos praetulimus libertati, id est cum carne et operibus ejus, peccato serviemus in aeternum.

VERS. 7-12.---Si quis vendiderit filiam, etc. (AUG., quaest. 78 in Exod.) Non abibit ita ut recedunt ancillae, etc., usque ad intelligitur quod cum eo gratis exibit, non a marito separata.

VERS. 13-17.---Qui autem non est insidiatus, etc. (RAB., in Exod., tom. II.) Homicidis non spontaneis, etc., usque ad Christi posuerit, salvus erit.

(AUG., quaest. 79 in Exod.) Si autem nolens, sed Deus tradiderit in manus ejus, etc. Ita hoc dicitur, etc., usque ad et Judas ideo juste tradidit.

VERS. 18.---Si rixati fuerint, etc. (RAB.) Idem est, si quis cum proximo contendens duritia mentis, vel parcitate, spernendo scilicet vel non consulendo, exasperavit; et ille infirmatus tristitia, a fervore dilectionis languerit, reus per confessionem, operam poenitentiae et impensam promissae emendationis in medicos, id est doctores, impendat, qui infirmum baculo consolationis erigant, et fomentis praedicationum in pristinum dilectionis statum restituant. [Col. 0257D] In correctione necessaria est discretio, ne qui corrigere debet, occidat, vel in desperationem vel odium mittat.

VERS. 22-28.---Si rixati fuerint. (ID.) Si quis alicujus animam, post conceptum verbi, per incuriam vel fraudem laeserit, ut vitale germen boni operis sanum proferre non possit: etiam si ipsa adhuc in fide vivens perstiterit, ut damnum illatum per poenitentiam [Col. 0258A] restituat, secundum Evangelii ministerium necesse habebit. Si autem ipsa anima per errorem necata, post prolatum abortivum, hoc est opus mortiferum, in infidelitate perseveraverit, sine dubio seductor illius, quasi verus homicida, aeterna morte reus erit.

(AUG., quaest. 80 in Exod.) Quod non formatum puerperium noluit ad homicidium pertinere, etc., usque ad et ideo nondum sensibus praedita.

(ORIG., hom. 10 in Exod.) Quod si litigabunt duo viri, et percusserint mulierem praegnantem, et exierit infans ejus nondum formatus, detrimentum patietur, quantum indixerit vir mulieris, et dabit pro anima sua. Quod si formatus fuerit, dabit animam pro anima, oculum pro oculo, etc. Primum videamus de eo [Col. 0258B] qui nondum formatus exierit, quomodo jubetur damno pecuniae percuti unus ex litigantibus, cum duo dicantur. Quid etiam hoc quod vir mulieris imponit ei, et non eis; et dabit, et non potius dabunt. Quod si infans jam formatus exierit, animam dare pro anima facile intelligimus: morte scilicet vindicetur peccatum. Quae autem sequuntur, operae pretium est explicare. Nec enim videtur etiam infans formatus calce litigantis percussus, oculum in ventre perdidisse, dentes vero omnino non habuit. Si enim hoc ad matrem referamus, quomodo abortiens mulier oculum perdit, aut dentes dolet? Sed esto aut in oculo aut in dente percussa abortivit, livorem vel vulnus accepit, quid etiam combusturam dicimus pro combustura? Nunquid litigantibus [Col. 0258C] viris assistens mulier comburi potuit, ut combustura pro combustura solvatur? In Deuteronomio quoque haec facile explicari non queunt. In Scripturis tamen iisdem vocabulis et officiis membra animae nominantur, quibus utuntur vel appellantur membra corporis. Unde Matth. VII: Vides festucam in oculo fratris tui, et trabem quae in oculo tuo est non vides. Et Matth. XIII: Qui habet aures audiendi audiat. Et Rom. X: Quam speciosi pedes evangelizantium pacem! Ne nos ergo vocabulorum similitudo conturbet. Sunt ergo duo litigantes, duo disputantes et dogmatibus vel quaestionibus legis, et rixantes circa verborum pugnas; unde Apostolus, II Tim. II: Nolite contendere verbis, etc. Et ibidem: Quaestiones legis devita, sciens quod generant lites. Qui ergo istis in quaestionibus [Col. 0258D] litigant ad subversionem audientium, percutiunt mulierem praegnantem, et ejiciunt infantem formatum vel adhuc informem. Mulier praegnans dicitur anima, quae nuper concepit verbum Dei; unde: A timore tuo, Domine, in utero concepimus et peperimus (Isa. XXVI). Qui ergo concipiunt, et statim pariunt, non mulieres existimandae sunt, sed viri et perfecti; unde alibi: Si peperit terra in una die, et [Col. 0259A] nata est gens die una simul (Isa. LXVI). Ista est ergo generatio perfectorum, quae in die eadem concipitur et nascitur. Pariunt autem viri secundum illud Gal. IV: Filioli mei, quos iterum parturio, donec formetur in vobis Christus. Perfecti ergo et viri statim pariunt, id est, conceptum fidei verbum in opera perducunt: anima autem quae concipit, et in ventre retinet et non parit, mulier dicitur. Unde Isa. XXXVII: Dolores partus advenerunt ei: et virtus pariendi non est in ea. Haec ergo, inter se duobus litigantibus et scandala proferentibus, percutitur et scandalizatur: ut verbum fidei quod tenuiter conceperat nondum formatum abjiciat. Est enim in aliquibus formatum verbum, in aliquibus non formatum; unde: Donec formetur in vobis Christus (Gal. IV); Christus enim est Verbum Dei. [Col. 0259B] Damnum ergo patietur, qui excussit. De damnis ergo doctorem dicit Apostolus I Cor. III: Si cujus opus arserit damnum patietur, etc. Et ipse Dominus in Evangelio, Matth. XVI: Quid prodest homini si universum mundum lucretur, animam autem suam perdat? Unde videtur ostendi quod quaedam peccata ad damnum pertinent, non tamen ad interitum, quia qui damnum passus fuerit, salvari dicitur, licet per ignem: unde Joannes dicit quaedam peccata esse ad mortem, quaedam non (I Joan. V). Quae autem sint ad mortem, non facile discerni potest, Delicta enim quis intelligit? (Psal. XVIII.) Sed cum referuntur super quinque mnas acquisitae aliae quinque, et super duas duae (Luc. XIX), qui mercedem hujus acquisitionis perdit, damno dicitur percuti, sicut qui causam scandali infirmiori [Col. 0259C] et muliebri animae praebuit. Dabit autem secundum quod indixerit vir ejus, et dabit cum honore animae discentis. Vir magister est Christus, vel qui pro Christo animarum doctor est. Patietur ergo damnum qui contendit ad subversionem audientium, pro anima quae nondum habuit infantem formatum: quod potest de scandalo catechumeni accipi. Potest etiam fieri ut qui laesit, instruat et reparet animae quae perdidit, et cum honore, cum modestia scilicet, cum mansuetudine, non cum lite, sicut cum scandalum intulit. Sed cum formatus infans fuerit, dabit animam pro anima. Formatus infans potest videri sermo Dei in corde animae quae suscepit gratiam baptismatis, vel qui evidentius et clarius verbum Dei suscepit. Reddet ergo qui percussit, animam pro [Col. 0259D] anima in die judicii, scilicet apud eum judicem qui potest animam et corpus perdere in gehennam. Vel ut qui sibi conscius fuerit tanti scandali, ponat animam suam pro anima scandalizati, et usque ad mortem det operam quomodo ad fidem restituatur. Ponat oculum pro oculo: si oculum animae laesit, id est, intellectum ejus turbavit, auferatur oculus ejus ab eo qui praeest Ecclesiae, id est intellectus. Si dentem laesit, qui suscipiens cibum verbi Dei comminuere vel molaribus terere solebat, ut subtilem ad ventrem animae transmitteret sensum: si hunc dentem ille vexaverit et evulserit, ut contritione ejus non possit anima subtiliter et spiritualiter suscipere verbum Dei, auferetur dens ejus, qui non bene cibos [Col. 0260A] verbi comminuit et dividit. Propter hoc enim fortasse de Domino dicitur: Dentes peccatorum contrivisti (Psl. III). Et alibi: Molas leonum confringet Dominus (Psal. LVII). Sic ergo per membra dicitur laedi anima et percuti. Manum quoque pro manu, et pedem pro pede deposcit. Manus animae, virtus qua tenere aliquid et cor stringere potest, ut actus ejus et fortitudo; et pes quo incedit ad bona vel ad mala. Quia ergo scandalizata anima non solum in fide sed etiam in actibus dejicitur, qui per manus significantur, manus auferuntur illius, quibus non bene operatur, et pedes, quibus non bene incedit. Recipiet etiam combusturam, quia combussit et gehennae tradidit animam. Per singula haec ostenditur, ut percussor, truncatis omnibus membris, a corpore Ecclesiae excidatur, [Col. 0260B] ut caeteri videntes timorem habeant, et non similiter faciant. Ideo Apostolus cum doctorem describit Ecclesiae, inter caetera praecipit, non percussorem (I Tim. III): ne percutiens praegnantes mulieres, id est animas insipientes, ponat animam pro anima, oculum pro oculo, dentem pro dente, etc. De qualibus dicitur Matth. XXIV: Vae praegnantibus et nutrientibus in illis diebus, in quibus scandalizabuntur, si fieri potest, etiam electi. Sciendum tamen quod non est perfectorum scandalizari, sed mulierum aut parvulorum; unde Matth. XVIII: Si quis scandalizaverit unum de pusillis istis, etc.

VERS. 29-36.---Quod si bos cornupeta, etc. (RAB.) Hoc est, si superbum motum animi dominus, id est spiritus, non constringit, et animabus interitum, vel [Col. 0260C] corporibus ingerit incommodum, reatus redundat in custodem. Unde Proverbiorum decimo sexto capitulo: Cor hominis erudiet os ejus, et labiis illius addet gratiam.

Triginta siclos. Hoc est secundum legis mandata, per fidem et spem et charitatem emendabit.

Argenti. Nitorem divini verbi, quo in fide Trinitatis et scientia decalogi instructi erant, compensabit.

Si quis aperuerit, etc. (GREG., lib. XVII Moral., cap. 13.) Cisternam aperire est valido intellectu Scripturae sacrae arcana penetrare, etc., usque ad inde infirmitas auditorum ad ima dilabatur.

Si bos alienus, etc. (AUG.) Non hoc in solo bove servandum est, sed in omni pecore; a parte enim [Col. 0260D] totum intelligitur. Sed hoc de carnibus occisi pecoris fieri non potest, quo non vescuntur.



CAPUT XXII.

VERS. 1.---Si quis furatus fuerit, etc. (STRAB.) Secundum litteram quinque boves pro uno bove, et quatuor oves pro uno bove redduntur: quia bos quinque utilitates habet, ovis quatuor. Bos enim immolatur, arat, pascit, lactat, et corium diversis usibus ministrat; ovis vero immolatur, et pascit, lac et lanam tribuit. Allegorice vero per bovem Judaeus quilibet intelligitur, quem si quis Judaeus vendiderit, poenae legis subjacebit, quae continetur in quinque libris Moysi. Per ovem Christianus, qui Christum [Col. 0261A] imitatur, de quo dicitur: Sicut ovis ad occisionem ductus est (Isa. LIII). Si quis hanc vendiderit, quatuor oves reddat, id est secundum institutionem quatuor Evangeliorum poenitentiam agat.

VERS. 2-5.---Si effringens fur domum, sive suffodiens, etc. (AUG., quaest. 84 in Exod.) Si perfodiens inventus fuerit fur et percussus mortuus fuerit, etc., usque ad jam enim plus est quam fur.

VERS. 6-13.---Si egressus ignis, etc. (RAB.) Ignem succendimus, cum correctionem subditis praeparamus, ut spinas vitiorum consumamus. Sed videndum est ne cum vitia persequimur, virtutes laedamus, et eis qui fructum bonorum operum proferre coeperant, ante maturitatem noceamus. Qui hoc ergo commiserit, dignam poenitentiam gerat, et quod per inertiam [Col. 0261B] laesit, studiose restituat.

Spicas. Teneros auditores nondum ad maturitatem fructus pertingentes: quorum vitia qui acerbe et indiscrete reprehendit, quasi ignem in spicas immittit, nec ad maturitatem pervenire sinit.

VERS. 14-16.---Qui a proximo, etc. A proximo mutuum postulamus, cum pro aeterna remuneratione curam Dominici gregis suscipimus. Sed si timorem Dei, quasi pecuniam exigentis, semper ante oculos cordis ponimus, quasi in praesentia ejus semper sumus. Unde II Cor. V: Scientes timorem Domini, hominibus suademus. Et alibi, II Cor. XII: Quasi coram Deo, in Christo loquimur. Mors ergo aut debilitas pecoris pastori non imputatur, si ejus curam strenue gessit, et quasi Deo praesente; aliter damnum [Col. 0261C] reddere compellitur. Unde Matth. V: Non exibit inde, donec reddat novissimum quadrantem.

VERS. 17.---Si pater virginis, etc. (RAB.) Sensus sententiae historicus, de qua nascitur oratio. Si ergo historicus sensus regnum charitatis aedificat, cupiditatis dissipat, non est necesse allegorice exponi. Lector tamen sententiam dote rectae fidei honorare debet et intactam sua expositione relinquere.

VERS. 18-20.---Maleficos non patieris vivere. Qui praestigiis magicae artis et diabolicis figmentis agunt, haereticos intellige, qui a consortio fidelium qui vere vivunt, excommunicandi sunt, donec maleficium erroris in eis moriatur

VERS. 21.---Advenam non contristabis. (RAB.) Dilectionem proximi per misericordiae compassionem [Col. 0261D] commendat, ne furoris aut avaritiae stimulo commoti, jus naturae negligamus. Sed quae volumus ut faciant nobis homines eadem illis faciamus, et quae nolumus fieri, non faciamus.

VERS. 22-24.---Viduae et pupillo non nocebitis. (RAB.) In vidua, sancta Ecclesia, quae in die judicii exspectat Christum, quem modo non habet praesentem in pupillo, Christianus populus, cui mortuus est mundus pater, et Babylonia mater, accipi potest: quam prohibet contristari per persecutionem vel fastum mundanum, ne forte talis insectatio ad perniciem eorum spiritualem perveniat qui eos frustra odiis et contumeliis molestant.

VERS. 25.---Si pecunia mutuam, etc. (RAB.) Praedicatores [Col. 0262A] Evangelii monet ne superfluitatem appetant, sed habentes victum et vestitum, his contenti sint, secundum illud Matth. X: Gratis accepistis, gratis date.

VERS. 26, 27.---Si pignus, etc. (AUG., loc. 99.) Genus pro specie posuit: sic enim dictum est ac si de omni veste pignus dederit, cum de illo se specialiter dicere ex consequentibus Scriptura testatur, qui non habet nisi eam vestem unde nocte operiatur.

(GREG., lib. XVI Moral., cap. 2.) Pignus, peccati confessio. Proximus enim debitor noster efficitur, etc., usque ad a nobis mox relaxatum sentiat quod deliquit.

VERS. 28.---Diis non detrahes, etc. (AUG., quaest, [Col. 0262B] 86 in Exod.) Quaeritur quos dixerit deos, etc., usque ad vel latriae obsequiis honorari.

VERS. 29-31.---Decimas tuas, etc. (ISID. in Gen., tom. V.) Per primitias frugum vel primogenitorum primitiva bonorum operum ostenduntur, etc., usque ad et perfectionis donatur effectus.



CAPUT XXIII.

VERS. 3.---Pauperis quoque non misereberis in judicio. (AUG.) Ne scilicet contra justitiam pauperi faveas causa misericordiae. Bona est misericordia, sed non debet esse contra judicium. Judicium autem dicit Scriptura, quod justum est. Ne quis autem propter hanc sententiam Deum putet prohibere misericordiam, opportune sequitur:

[Col. 0262C] VERS. 4-6.---Si occurreris bovi inimici tui, etc. Quasi fac misericordiam etiam erga inimicos tuos, cum potestas est a judicando libera; non enim cum reducis errantem bovem inimici et reddis, inter aliquos judex resides.

VERS. 7-9.---Mendacium fugies. (RAB.) Veritatem et judicium amat Dominus: et ad haec exsequenda populum suum hortatur, quia non est personarum acceptor.

VERS. 10-12.---Sex annis seminabis terram tuam. (AUG.) Quaeritur quid colligant pauperes, si in septimo anno ita parcitur terrae, etc., usque ad sex annos cum colliguntur quae seminantur.

(RAB.) In senario perfectio operum, etc., usque ad qui seminat in benedictionibus, in benedictionibus et [Col. 0262D] metet.

VERS. 13.---Et per nomen externorum deorum, etc. Per nomen suum jurare permittit, non quod bonum sit jurare; sed quia sciebat homines pronos ad jurandum esse, non vult ut jurent per nomina exteriorum deorum, ne frequenti juramento inducantur ad cultum eorum. Sic et hostias non approbat Deus, mavult tamen sacrificari sibi quam idolis.

VERS. 14-18.---Tribus vicibus per singulos a mos, etc. Fidem scilicet sanctae Trinitatis hic exigit Deus: in Pascha enim immolatur Filius, in Pentecoste datur Spiritus sanctus, in Scenopegia paternae majestatis potentia declaratur.

Tribus vicibus per singulos annos, etc. (RAB.) Hoc [Col. 0263A] est omni tempore praesentis vitae et in sanctae Trinitatis confessione, per fidem et spem et charitatem bonorum operum obsequia Deo creatori vestro exhibebitis. Pascha enim celebramus mense novorum, cum per sanguinem Agni immaculati ab Aegyptia servitute liberati, per spirituales aquas de veteri homine in novum transimus, non in vetustate litterae, sed in novitate spiritus, quo in terram promissionis per gratiam Christi pervenimus. Solemnitatem vero mensis primitivorum celebramus, cum operum nostrorum, voluntatum, et sermonum primitias Domino consecramus; solemnitatem quoque in exitu anni, quando congregatis frugibus, id est virtutum fructibus, ad finem vitae et introitum regni coelestis pervenire contendimus; in tabernaculis septem diebus [Col. 0263B] commemorantes, quia per omne tempus vitae praesentis peregrinos nos esse agnoscimus, nec requiem hic, sed in futuro requirimus, sedulo curantes ne in conspectu Dei vacui appareamus.

Solemnitatem quoque, etc. (RAB.) Maturis scilicet, frugibus, quando fructus totius anni collecti sunt, in septembri scilicet quem Hebraei Chaldaico vocabulo thisri, [Figure: [Hebrew Text] 2Kb] Macedones vocant. In cujus principio Judaei feriantes amplius tuba canunt quam in caeteris mensibus, et plura offerunt, in quo dies expiationum, et dies scenopegiae quinto decimo die, qui est solemnitas Tabernaculorum.

VERS. 19.---Non coques haedum, etc. (AUG., quaest. 90 in Exod.) Quomodo intelligatur, ad verborum proprietatem nescio utrum possit reperiri, [Col. 0263C] etc., usque ad postea vero passi sunt non agni in lacte, sed arietes in grege.

(STRAB.) Moraliter. Haedus, id est peccator, non est in lacte matris coquendus, id est blanditiis dissolvendus, sed aspere increpandus et redarguendus.

VERS. 20, 21.---Ecce ego mittam angelum, etc. (RAB.) Josue significat ducem populi, qui ideo angelus dicitur, quia ad voluntatem Domini annuntiandam mittitur; enim Graece, nuntius dicitur.

VERS. 22.---Inimicus ero, etc. (GREG.) Radix cuncti mali superbia est, de qua dicitur Eccli. X: Initium omnis peccati superbia. Sunt autem ejus soboles septem principalia vitia, inanis gloria, invidia, [Col. 0263D] ira, tristitia, avaritia, ventris ingluvies, luxuria. Et quia his septem superbiae vitiis nos captos doluit Redemptor noster, ad spirituale liberationis praelium Spiritu septiformis gratiae plenus venit.

VERS. 23, 24.---Praecedetque te angelus. (RAB.) Josue populum Israeliticum in terram promissionis induxit, septem gentes ejiciens, idolaque et aras eorum destruens. Mystice verus Jesus has gentes cum simulacris suis exterminat, cum septem principalia vitia et omne idolum inimici de cordibus nostris expellit, ut naturae nostrae terram secure possideamus.

Quos ego conteram. (CHRYSOST.) Habet unumquodque vitium in corde nostro propriam mansionem, [Col. 0264A] quam sibi vindicans, in animae nostrae recessu exterminat Israelem, id est rerum summarum contemplationem, et adversari non desinit: non enim possunt virtutes cum vitiis morari. Sed cum ab Israelitis, id est a virtutibus, fuerint vitia superata, locum quem concupiscentiae vel fornicationis spiritus possidebat, castitas obtinebit: quem furor ceperat, patientia vindicabit; quem tristitia mortem operans occupaverat, salutaris et plena gaudio laetitia possidebit; quem acedia vastavit, excolet fortitudo; quem superbia conculcabat, humilitas honestabit. Itaque singulis vitiis expulsis, eorum loca, id est affectus, virtutes contrariae possidebunt: quae filii Israelis, id est animae Deum videntis nuncupantur: qui cum universas cordis expulerint passiones, non tam alienas possessiones [Col. 0264B] rapuisse quam proprias recuperasse credendi sunt; quia secundum veterem traditionem, terram Chananaeorum filii Sem in divisione orbis sortiti sunt, quam Chananaei violenter possederunt: unde justo, judicio Dei expulsi sunt. Voluntas quoque Domini possessionem cordis nostri non vitiis sed virtutibus deputavit, quae post praevaricationem Adae insolescentibus vitiis, quasi Chananaeis, a propria regione depulsae sunt. Cum vero per Dei gratiam diligentia nostra et labore nostro restituuntur, non tam alienam terram occupant quam recipiunt propriam.

VERS. 25-27.---Benedicam panibus tuis, etc. (AUG.) Alia littera: Benedicam panem et vinum tuum, etc. Quamvis hae promissiones possint et spiritualiter intelligi, etc., usque ad quae impii non accipient.

[Col. 0264C] VERS. 28.---Emittens crabrones. (AUG., quaest. 93.) Emittam vespas, etc. Hoc promittit Deus, etc., usque ad si aliquid a Christo dicitur.

Alia littera. Emittam vespas ante te, et ejiciet Amorrhaeos, etc. A plurali ad singularem numerum se convertit. Intelligitur autem ejiciet Amorrhaeos, vespa, scilicet sicut locusta, sicut rana, non quod una sit, sed per singularem intelligitur pluralis.

VERS. 29-33.---Non ejiciam eos a facie, etc. (STRAB.) Gentes istae vitia significant, quae nec simul, nec uno tempore in sanctis exstinguuntur, ne monstra terrae multiplicentur, id est ne in superbiam erigantur et vanam gloriam et hujusmodi. Nam cum sancti contra majora vitia pugnant et vincunt, relinquunt [Col. 0264D] minora, et permittuntur dominari, ne per elationem gravius corruant. Unde Paulo datus est stimulus carnis ad custodiam humilitatis (I Cor. XXII).



CAPUT XXIV.

VERS. 1.---Moysi quoque dixit: Ascende ad Dominum, tu et Aaron, etc. (AUG., quaest. 85 in Exod., tom. III.) Usque ad hunc locum Scripturae justificationes intelliguntur, etc., usque ad justificationes vero Latini eas esse dicunt quae Graeci dicunt.

Tu et Aaron, etc. (STRAB.) Moyses et Aaron et Nadab et Abiu. Per hos quatuor viri evangelici significantur, qui scilicet evangelica praecepta sequuntur. [Col. 0265A] Per septuaginta vero (qui constat ex septenario decies scilicet ducto, vel ex denario septies multiplicato) significantur illi qui Spiritus sancti gratia adjuti, adimplentes denarium legis, tendunt ad contemplationem Conditoris. Vel ad litteram de quibus dicitur Num. XI: Assume tibi septuaginta viros, etc., de quibus Heldad et Meldad fuerunt.

VERS. 2.---Solusque Moyses ascendet ad Dominum. (RAB.) Prius praecipitur ut Moyses et Aaron, Nadab et Abiu, et septuaginta seniores, ascendant ad Dominum. Et statim subjungitur quod solus Moyses ascendat ad Dominum, caeteri non appropinquent, sed adorent procul. Ubi moraliter instruimur vires nostras perpendere, nec ultra posse nostrum arcem contemplationis attingere, sed quantum divina clementia [Col. 0265B] vocat, et regula Scripturae provocat.

(GREG.) Moyses ut sublimia Dei praecepta perciperet, alta conscendit; et ut interna penetret, ab externis tumultibus occultatur: quia viri sancti qui exterioribus officiis deservire necessitate coguntur, studiose semper ad cordis secreta confugiunt, ibique cogitationis intimae cacumen ascendunt, et legem quasi in monte percipiunt, dum, postpositis tumultibus actionum temporalium, in contemplationis suae vertice supernae voluntatis sententiam perscrutantur.

VERS. 3-5.---Faciemus (AUG., quaest. 95.) Notandum quod iterum populus, etc., usque ad apprehenderunt justitiam.

VERS. 6-9.---Tulit itaque, etc. [ID., quaest. 98.] [Col. 0265C] Notandum est nunc primum sacrificasse Mosem, etc., usque ad nam decalogum in tabulis lapideis fuisse scriptum postea patet.

Crateras. Cratera, sive crater, dicitur , quod est capere, eo quod sit multi vini capax.

VERS. 10, 11.---Sub pedibus. Deus non loco continetur, nec situ corporis membra ponit, sicut est nostri corporis sedere, et jacere, stare, et hujusmodi, quae tantum corporis sunt. Deus autem spiritus est. Quod ergo se ostendit specie corporali, vel signis corporaliter expressis, non substantia ejus apparet, quae est quod ipse est, sed assumptio formarum visibilium ejus omni potentiae subjacet.

VERS. 12.---Ascende ad me, etc. (BED., lib. I de [Col. 0265D] Tabarnac., cap. 11, tom. II.) Locuturi de figura tabernaculi, etc., usque ad ut Ecclesia per orbem cunctarum gentium linguis locutura designaretur.

Daboque tibi. (ID.) Huic simile est illud: Docentes eos servare omnia quaecunque mandavi vobis (Matth. XXVIII). Non ergo Moyses, non apostoli, vel quilibet, alia debet docere quam quae Dominus docuit, et consilii decreto observanda praescripsit, in quibus vitam aeternam nos habere voluit, sicut de his praeteriri quidquam non oportet: sed omnia quae mandavit, auditoribus committere necesse est.

VERS. 13.---Surrexerunt Moyses et Josue. (AUG., quaest. 103 in Exod.) Josue non commemoratus in illis quatuor subito cum Moyse apparet, etc., usque [Col. 0266A] ad quod modo memoratur nondum vocabatur Jesus, sed quando scriptum est.

(BED.) Josue Christum nomine et actione significat; qui minister Moysi dicitur, quia Christus non venit legem solvere, sed adimplere (Matth. V). Moysi vestigia in omnibus sequitur, quia in cunctis quae scripsit Moyses, typice designatur, quasi comes individuus, si bene quaeritur, invenitur. Unde Joan. V: Si crederetis Moysi, forsitan crederetis et mihi.

(BED., de Tabernac., lib. I, cap. 1, tom. II.) Aaron ([Figure: [Hebrew Text] 2Kb] ) mons fortitudinis, Hur ([Figure: [Hebrew Text 2Kb] ) interpretatur ignis vel lumen, etc., usque ad et ad dilectionem Conditoris animus inardescit.

VERS. 15.---Cumque ascendisset Moyses, (BEDA., ibid.) Sicut mons altitudinem perfectionis, etc., usque [Col. 0266B] ad coelesti benedictione protegit.

VERS. 16.---Et habitavit gloria Domini. (ID., ibid.) Non modo sublimitas, sed et nomen montis, etc., usque ad in septimo quiescere jubemur.

Tegens illum nube. (ID., ibid.) Sex diebus nube et gloria Domini tegitur, etc., usque ad ut ad sublimiora divinae visionis et collocutionis dona perveniret.

VERS. 17.---Erat autem species, etc. (ID., ibid.) Quasi ignis ardens species gloriae Domini apparuit, etc., usque ad tametsi plene illos sequi non valeant.

VERS. 18.---Ingressusque Moyses, etc. (ID., ibid.) Moyses medium nebulae ingressus ascendit in montem, etc., usque ad ut per eorum observantiam ad salutem veniant aeternam.



CAPUT XXV.
[Col. 0266C]

VERS. 2.---Loquere filiis Israel ut tollant mihi primitias, etc. (BED., de Tabernac., lib. I, cap. III, tom. II.) Primitias bonorum Deo offerimus, cum bonum quod agimus, totum divinae gratiae tribuentes, et toto corde profitentes quod nec initium bonae actionis vel cogitationis nisi a Domino possumus habere; mala vero semper a nobis diabolo instigante et coepta et consummata, nec nisi Domino donante laxanda.

VERS. 3-6.---Haec sunt autem quae accipere debetis, etc. (ID., ibid.) Cuncta quae sibi Dominus ad faciendum sanctuarium materialiter offerri praecepit, nos quoque, qui spirituales filii Israel, id est imitatores [Col. 0266D] Deum videntis populi esse cupimus, spiritualiter offerre debemus: ut per has oblationes voluntarias ipsi sanctuarium in nobis faciamus, ut ipse habitare in nostro corde et sibi mansionem consecrare dignetur.

VERS. 7.---Lapides onychinos, etc. (ID., ibid.) Haec offerimus, etc., usque ad addita bonis operibus martyrii merita signantur.

VERS. 8.---Facientque mihi sanctuarium. (ID., ibid.) Ostendit Dominus Moysi tabernaculum in monte, etc., usque ad praeclaram multitudinem sanctarum animarum recepit.

VERS. 9-11.---Juxta omnem similitudinem, etc. (ID., ibid.) Imitari debemus angelos diligendo Deum [Col. 0267A] et proximum, etc., usque ad et post hanc vitam in illud tabernaculum, quod imitaris, introducat.

Omnium vasorum. (BED.) Vasa tabernaculi, singulae personae angelorum, ex quibus Jerusalem, mater omnium nostrum, in vera pace et unitate consistit.

Sicque facietis illud. Arcam, etc. (ID., ibid., cap. 4.) Arca fieri praecipitur, etc., usque ad sed in similitudine carnis peccati venit.

Cujus longitudo (ID.) Quaeritur cujus quantitatis sit iste cubitus, etc., usque ad unde patet quia illum designat cubitum quem duo palmi faciunt.

Latitudo. (ID., ibid.) Unius cubiti latitudo pro dispensatione Dominicae charitatis, etc., usque ad ubi eum toto corde diligamus, intremus.

[Col. 0267B] (ID.) Mystice. Longitudo arcae longanimitatem Christi, etc., usque ad quia tarditatem discipulorum longanimiter ferebat.

Altitudo, cubitum, etc. (ID., ibid.) Habet arca cubitum in altitudine, etc., et usque ad hoc tantillum non nisi ab illo habemus.

VERS. 12-15.---Et quatuor circulos, etc. (GREG. Past., cap. 11, tom. III.) Arca, Ecclesia, etc., usque ad quae in vobis est, etc.

Duo circuli. (BEDA, ut supra.) Quia in figura quatuor animalium, etc., usque ad quae ad futurae vitae gloriam pertinent expresserunt.

VERS. 16.---Testificationem quam dabo. (ID., ibid.) De qua Apostolus, etc., usque ad judicem omnium docuit saeculorum.

[Col. 0267C] VERS. 17.---Propitiatorium. (ID.) Propitiatorium tabula erat aurea ejusdem mensurae cujus arca; sic dicta quia ibi Deus Moysi apparens, et cum eo loquens, propitiabatur populo, et misericordiam significat, unde bene super arcam erat, quia misericordia ejus super omnia opera ejus.

VERS. 18-21.---Duos quoque cherubim, etc. (ID.) Propter societatem angelicae pacis, quae minus quam inter duos haberi non potest. Cherubim autem angelicam militiam significat: angeli vero summa concordia et quiete Christum contemplantur; unde versis ad invicem vultibus propitiatorium respiciunt, quia illam beatitudinem se habere Dei gratia intelligunt.

(GREG., hom. 6 in Ezech.) Duo cherubim, qui plenitudo [Col. 0267D] scientiae dicuntur, etc., usque ad si aliud promitteret quod aliud negaret.

(BEDA, ibid.) Numero singulari cherub, [Figure: [Hebrew Text] 2Kb] plurali autem cherubim [Figure: [Hebrew Text] 2Kb] dicitur, etc., usque ad bene expansis alis ad volandum aptatis designantur.

VERS. 22.---Inde praecipiam, etc., super propitiatorium. (ID., ibid.) Super propitiatorio, etc., usque ad unde Habacuc ait: In medio duorum animalium innotesces (Habac. III).

(BED., ibid.) Potest in arca Ecclesia figurari, etc., usque ad quo ipsa in fundamento summae veritatis stabilita consistunt.

(BED., ibid.) Mensa de lignis Setim, etc., usque ad [Col. 0268A] unde Cant. II: Introduxit me rex in cellam vinariam, et ordinavit in me charitatem.

VERS. 23.---In altitudine cubitum, etc. (BED., ibid.) Quod altitudo cubitum et semissem habet, etc., usque ad non per plenum cubitum figuratur.

VERS. 23.---Faciesque illi labium., etc. (BED., ibid.) Labium aureum fit in mensa per circumitum etc., usque ad pro diversitate meritorum, gloria singulorum.

VERS. 24.---Coronam, etc., et super illam alteram coronam. (BED., ibid.) Corona aurea additur, cum per Evangelium his qui mandata custodiunt, etc., usque ad quod ei sublimior gloria in receptione corporum servetur.

VERS. 26.---Per singulos, etc. (BED., ibid.) Mensa [Col. 0268B] tabernaculi quatuor pedes habet, etc., usque ad intrent in regnum coelorum.

VERS. 27.---Ut mittantur vectes per eos. (ID., ibid.) Per circulos mittuntur vectes ad subvehendam mensam, etc., usque ad Domini mensam cum panibus et vasis in quatuor circulis portant.

VERS. 29.---Parabis et acetabula ac phialas. (ID., ibid.) Varia vasa quae fiunt ad offerenda libamina, etc., usque ad unde: Quis putas est fidelis dispensator et prudens (Luc. XII)?

VERS. 29.---Parabis acetabula, etc. (GREG., hom. 6 in Evang., tom. II.) Quid per phialas et cyathos nisi mensura praedicationis accipitur? etc., usque ad sed etiam parva et subtilia, quae quasi per gustum notitiam praestent.

[Col. 0268C] (IDEM.) Alius doctrina veritatis plenus auditores inebriat, et quasi phialam porrigit: Alius explere quod sentit non valet, sed etiam quia utcumque denuntiat, per cyathum gustum praebet. Qui ergo per doctrinam sapientiae ministrare phialas non possunt, quantum pro divina largitate sufficiunt, propinent proximis cyathos verbi.

VERS. 30.---Et pones super mensam panes propositionis in conspectu meo semper. Josephus dicit duodecim panes ex simila fieri, singulos ex duabus decimis, qui Sabbato super mensam sex hinc et sex inde ponebantur: super quemque patena aurea cum pugillo thuris, et sic servabantur usque ad aliud Sabbatum, in quo thus cremabatur; panes vero sacerdotes comedebant calidos cum thure reponentes.

[Col. 0268D] Et pones super mensam, etc. (BED. ubi supra.) Bene panes propositionis vocantur, quia semper debet patere sermo salutis cunctis fidelibus, nec unquam deesse oportet in ecclesia verbum solatii: quod Dominus per praecones veritatis mundo proponens in conspectu suo apparere, et usque in finem his qui esuriunt et sitiunt justitiam incessanter abundare voluit.

VERS. 31.---Facies et candelabrum, etc. (GREG., hom. 6 in Ezech.) Candelabrum Christus est in quo natura humanitatis fulsit lumine deitatis, etc., usque ad scyphi ergo et sphaerulae ad laborem pertinent, lilia ad retributionem.

Facies et candelabrum ductile de auro mundissimo. [Col. 0269A] (BEDA, ibid.) Candelabrum tabernaculi, etc., usque ad et claritatem verbi omnibus praedicando et faciendo ostendit.

Et calamos, scyphos et sphaerulas. (ID., ibid.) Scilicet praedicatores de hastili procedentes, etc., usque ad quae animabus sanctis, id est, floribus vernat aeternis.

VERS. 32.---Sex calami, etc. (ID., ibid.) Senarius in quo factus est mundus, etc., usque ad unde Paulus: Gratia Domini nostri Jesu Christi et charitas Dei, et communicatio sancti Spiritus, sit semper cum omnibus vobis.

Tres ex uno. (ID., ibid.) Tres calami ex uno latere, etc., usque ad visione ejus fruetur.

(ID., ubi supra). Fiunt scyphi in candelabro ad nucis modum, etc., usque ad quia continentes illius [Col. 0269B] temporis tres ordines sanctorum eadem distinctione temporum habuerunt.

VERS. 33.---In nucis. (ID.) Nux Ecclesiam significat, unde: Descendit in hortum nucum. Nux enim dulcem fructum habet intus, qui nisi fracta testa non ostenditur foris: sic sanctorum vita suavitatem gratiae in corde conservat, quae non cognoscitur exterius nisi, soluto carnis domicilio animae, in coelesti luce sese conspiciant.

(ID.) Tertius similiter calamus tres scyphos et sphaerulas, et tria habet lilia: quia multi conjugati ante legem, sub lege et sub prophetis erant, qui verbum Domini audire, et viam ejus currere et bonorum operum praemia exspectare gauderent.

(ID.) Item ex alio latere primus calamus, secundus [Col. 0269C] et tertius, tres scyphos et sphaerulas; tria quoque habebat lilia: quia in utroque Testamento in doctoribus, in continentibus, et in conjugatis Deo devotis tres fuerunt ordines temporum distantia. In primitiva scilicet ecclesia de Israel, in nostra electione de gentibus, in ultima collectione reliquiarum Israel, qui omnes suo tempore verbo vitae inebriati, in via pacis properare, candorem perpetuae lucis videre desiderant.

VERS. 34.---In ipso autem candelabro, etc. (ID., ubi supra.) Diximus ipsum candelabrum, etc., usque ad sed innovata per spiritum corda capiunt.

VERS. 35.---Sphaerulaeque per singulos et lilia. Sphaerulae sub duobus calamis, etc.

(ID., ibid.) Sunt per singulos scyphos sphaerulae [Col. 0269D] simul et lilia, etc., usque ad unde: Laeva ejus sub capite meo, et dextera ejus amplexabitur me.

(ID., ibid.) Scyphi, sphaerulae et lilia sub duobus calamis sunt, etc., usque ad omnis plenitudo divinitatis corporaliter.

VERS. 36.---Et sphaerulae igitur et calami. (ID., ibid.) Omne opus candelabri, etc., usque ad unde: In tribulatione dilatasti mihi, etc.

VERS. 37.---Facies. (ID.) Lucernae septem, septem sunt dona Spiritus sancti, qui in Christo semper manserunt, et fidelibus secundum voluntatem ejus distributa sunt: hae super candelabrum ponuntur, quia requievit super eum Spiritus sapientiae et intellectus (Isai. XI).

[Col. 0270A] Ut luceant, etc. (ID., ibid.) Lucernae candelabri ex adverso tabernaculum illustrabant, cum Christus plenus gratia et veritate omnibus tribuebat de sua plenitudine; mansuetis et pauperibus verbum Evangelii committens; poenitentibus medelam indulgentiae conferens. Nunc tempus esse parcendi in futuro universalis judicii tempus affirmans.

VERS. 38.---Emunctoria quoque, et ubi quae. (ID., ibid.) Divina verba, quibus manifeste signatur in plurimis non legis litteram, sed spiritualem sensum esse servandum: unde: Si circumcidimini, Christus nihil vobis proderit.

(ID., ibid.) Emunctorium, et vasa, ubi quae emuncta sunt exstinguuntur, etc., usque ad dicens: Sive prophetiae evacuabuntur, sive linguae cessabunt, etc.

[Col. 0270B] Emunctoria quoque, etc. (ID., ibid.) Sunt quaedam in Scripturis praecepta, etc., usque ad et alibi: Ecce nova facio omnia.

VERS. 39.---Omne. (ID., ibid.) Hoc est corpus Christi cum ipso capite, scilicet omnes electi, etc., usque ad quia merito scelerum in abyssum gravantis poenae decidunt.

VERS. 40.---Inspice. (ID., ibid.) Ostensum est Mosi in monte exemplar candelabri quod faceret, etc., usque ad exemplar auditoribus exsecutione operis et verbo doctrinae ostendit.



CAPUT XXVI.

VERS. 1.---Tabernaculum vero ita et fiet, etc. (BED., lib. II de Tabernac., cap. 3, tom. II.) Tabernaculum, [Col. 0270C] quod fecit Moyses in solitudine, et templum quod fecit Salomon in Jerusalem, etc., usque ad et copula divinae et propriae dilectionis jungantur.

(ID., ubi supra.) Potest figura utriusque sanctuarii ita distingui, etc., usque ad mirabili figurarum varietate depingit.

De bysso retorta et hyacintho ac purpura coccoque bis tincto variatas. (ID., ubi supra, cap. 2.) In his quatuor cortinarum coloribus, etc., usque ad purpura sanguinei coloris et de conchyliorum sanguine tincta devota Deo corda figurat, et pro Deo mori parata.

VERS. 2.---Longitudo cortinae unius habebit viginti octo cubitos, latitudo quatuor, etc. (ID., ibid.) [Col. 0270D] Si ab uno usque ad septem omnes in ordine numeros pleno ordine numeraveris, usque ad ut per fidem et opera bona ad requiem tendat.

Unius mensurae, etc. (ID., ibid.) Etsi variante pictura cortinae differebant, una tamen erant omnes longitudinis et latitudinis mensura temperatae, quia etsi donationes habent electi differentes, unus tamen Dominus, una fides, unum baptisma, unus Deus et Pater omnium.

(ID., ubi supra.) Narrat Josephus, etc., usque ad quasi una decem cortinarum connexione tabernaculum decoratur.

VERS. 4.---Ansulas hyacinthinas in lateribus, etc. (ID., ibid.) Ansulis hyacinthinis cortinae invicem copulantur, [Col. 0271A] etc., usque ad et in ea se perpetuo mansuros confidunt.

(BEDA, ibid.) Praeceptum est quoque fieri fimbrias per angulos palliorum, etc., usque ad a quatuor ventis collecti, indivisibili societate conjungemur.

VERS. 5.---Quinquagenas, etc. (ID., ibid.) In quinquagesimo anno, etc., usque ad et in cujus perceptione veraciter quiescitur et gaudetur, recte figuratur.

(ID., ibid.) Quinquaginta ansulas habent cortinae, quia dono Spiritu sancti agitur, ut in societate pacis, quae est vinculum perfectionis, sibi invicem copulentur electi: futurae quoque spes et memoria societatis et pacis, quae in hac vita habetur, temporibus vel locis discretos una facit pietate concordes.

[Col. 0271B] (ID., ibid.) Cortinae in utraque parte habent ansas, etc., usque ad cum justi concordi virtutum qualitate foederantur.

Facies et quinquaginta circulos. (ID., ibid.) Hoc plenius explicatur, cum dicitur, etc., usque ad imo ex omnibus electis Christi Ecclesia perficiatur.

VERS. 7.---Facies et saga, etc. (ID., ibid.) Hoc in sequentibus ita reperitur: Fecit et saga undecim de pilis caprarum, etc. Saga, quibus operitur tabernaculum, etc., usque ad dum quasi saga foris tempestates tolerant.

Saga cilicina grossas hominum mentes significant, quae occulto Dei judicio quamvis dure praeferuntur, quia servire curis temporalibus non timent, ut [Col. 0271C] tentationum ventos et pluvias portent.

Facies et saga, etc. (ID., ibid.) Cilicium poenitentium est, etc., usque ad quorum tamen corda quantae sint perfectionis declaratur, cum dicitur: Longitudo sagi unius, etc.

(ID., ibid.) Saga cilicina, vel de pilis caprarum, etc., usque ad nec apostolicam gratiam percipiant.

(AUG., quaest. 108 in Exod.) Undecim sunt vela capillacea, etc., usque ad et quorum tecta sunt peccata.

Ad operiendum, scilicet ne interiora tenera clara qualibet adversitate turbentur, alioquin nec byssus fulget, nec coccus coruscat, nec hyacinthus caeruleo colore decoratur: non debent ergo qui in Ecclesiae [Col. 0271D] sinu proficiunt praepositos despicere, si vacare eos rebus exterioribus vident.

VERS. 8.---Longitudo sagi unius. (BEDA, lib. II de Tabernac., cap. 3, tom. II.) Longitudo habet denarium numerum, etc., usque ad qui tamen secundum humanae perfectionis modum inter homines sublimantur.

Aequa erit mensura. (ID., ibid.) Quia una est fides in qua tota salvatur Ecclesia, etc., usque ad ubi solida parietis firmitas aberat.

(ID., ibid.) Intuere etiam mensuram cortinarum, etc., usque ad Haec de cortinis.

(ID., ibid.) Saga tricenos habet cubitos longitudinis, etc., usque ad eo quod sint duces sequentium domini gregum.

[Col. 0272A] VERS. 9.---Sextum sagum in fronte. Mystice vero in fronte tecti sextum sagum duplicatur, cum omnes, qui sanctam intrant Ecclesiam, ita fide et sacramento Dominicae passionis initiantur, ut hujus quoque imitatione semper sibi vivendum esse intelligant. Quasi enim in ingressu sextum sagum duplicatur, ut Dominicae passionis sacramenta consequamur et exemplis instruamur. De sacramentis ait Petrus: Qui regeneravit nos in spem vivam per resurrectionem Jesu Christi ex mortuis. Dicit et de imitatione passionis: Christo igitur passo in carne, et vos eadem cogitatione armamini.

VERS. 10.---Facies et quinquaginta ansas in ora sagi unius. (BEDA, ibid.) Ut haec supra in cortinis exposuimus, etc., usque ad tanto auxilium proximi, [Col. 0272B] quo confortetur, inquirit.

VERS. 11.---Aeneas quibus jungantur ansae, ut unum ex omnibus operimentum, etc. (ID.) Bene autem fibulae sunt aeneae, de vocali, scilicet metallo factae, quia magnam vocem habet apud Deum humilis conscientia justorum. Unde pauper Davidicus, cum anxiatus esset et non in auribus hominum, sed in conspectu Dei orationem suam effunderet: Domine, (inquit) exaudi orationem meam, et clamor meus ad te veniat.

VERS. 12.---Quod autem superfuerit, etc. (ID., ibid.) Haec ut plenius intelligantur, etc., usque ad decem rursus descensionis juxta orientalis parietis tabulas.

VERS. 13.---Et cubitus. Quia cortinas uno cubito [Col. 0272C] transibant saga ab australi latere domus, altero a septentrionali, ideoque ad terram perveniebant, quia haec triginta cubitos longitudinis, illae duos minus habebant.

VERS. 14.---Facies et operimentum. (STRAB.) Primum erat operimentum cortinarum ex bysso, purpura et cocco; secundum sagorum undecim; tertium ex rubricatis pellibus arietum; postremum erat hyacinthinarum pellium. Cortinae autem ita operiebant, ut ad latera descenderent, ad terram tamen non pertingerent; saga autem tectum et latera operiebant, et ad terram pertingebant. Pelles vero rubricatae vel ianthinae, tectum tantum operiebant, nec ad altera declinabant.

De pellibus, etc. (BED., ibid., cap. 4.) Arietes sunt [Col. 0272D] doctores, gregis Dominici duces. Unde: Afferte Domino, filii Dei, afferte, etc. Quasi, o angeli, huic officio mancipati, afferte Domino in coelos imitatores apostolorum. Hinc quoque sexta mansio populi de Aegypto egressi helin, id est arietes, nominatur, in qua erant duodecim fontes et septuaginta palmae, ut scilicet nomine et specie figuram apostolorum teneret.

Rubricatis. (ID., ibid.) Rubricantur pelles arietum ad operiendum tectum tabernaculi, etc., usque ad ne inter pressuras deficiant, muniunt

De ianthinis pellibus. (ID., ibid.) Hyacinthus coelestis est coloris, etc., usque ad id est coeli vitam imitantes.

VERS. 15.---De lignis setim. (ID., ibid.) Hae tabulae [Col. 0273A] apostolos et successores, per quorum sermonem Ecclesia dilatata est, significant, etc., usque ad nec translatum est nomen Hebraeum, quia vix apud alios invenitur hoc lignum.

VERS. 16.---Singulae denos cubitos habent in longitudine, in latitudine cubitum ac semissem. (BEDA, ibid.) Longitudo tabularum altitudo est quae decem cubitos habebat, etc., usque ad: et ostendam illi salutare meum (Psal. XC).

VERS. 17.---In lateribus. (ID., ibid.) Incastratur in lateribus tabularum, etc., usque ad sinu amoris suscipimus, et nos ab illis suscipi credimus.

VERS. 18.---Quarum viginti erunt in latere meridiano. (ID., ubi supra, cap. 6.) Quanta fuerit longitudo tabernaculi, etc., usque ad ne quis sibi virtutes [Col. 0273B] sine opere putet sufficere.

VERS. 19.---Quibus quadraginta bases argenteas, etc. (ID., ibid.) Bases, quibus tabulae sustentabantur, verba sunt et libri legis et prophetarum, quibus Apostoli et evangelistae, quae scribere et praedicare volebant, vera esse et divina probabant. Unde: Tunc adimpletum est quod dictum est per prophetas. Et alibi: Hoc autem totum factum est, ut adimplerentur scripturae prophetarum (Matth. XXI). Et Petrus ait: Habemus firmiorem propheticum sermonem (II Petr. I).

(BED., GREG.) Per tabularum bases argenteas ordo prophetarum significatur: qui dum primi de Domini incarnatione locuti sunt, quasi bases a fundamento surrexerunt, et superpositae fabricae pondera [Col. 0273C] sustinuerunt, et tabulas, id est apostolicam praedicationem in mundo dilatatam, quasi firmi et fusiles sustinent: quia apostolorum vita praedicatione eorum instruitur, et auctoritate solidatur. Unde bases binae conjunctae singulis tabulis supponuntur: quia dum prophetae in verbis suis de Christi incarnatione concordant, sequentes praedicatores aedificant, ut quo a semetipsis non discrepant, illos robustius figant. Ex argento fundi jubentur. Argenti enim claritas ex usu servatur, sine usu in nigredinem vertitur; prophetarum vero dicta ante Christi adventum in usu spiritualis intelligentiae non erant, dum conspici per obscuritatem non poterant, et ideo quasi nigra permanebant: sed postquam Christus veniens ea ante oculos nostros incarnationis [Col. 0273D] manu tersit, quidquid lucis in eis latebat claruit, sensusque patrum praecedentium in usum dedit, quia verba rebus exposuit.

(BEDA.) Bene singulis tabulis binae bases supponuntur, ut consensus propheticae attestationis, in omnibus quae Apostoli dixere, monstretur. Vel binae per duos angulos subjiciuntur, ut bene suffultis angulis tota recte possit consistere tabula, quia omnis apostolici et evangelici sermonis in propheticis libris initium praesignatur, et finis omnis apostolorum et successorum vita ab initio fidei usque ad finem vitae praesentis mysticis veteris testamenti inserta est tabulis.

VERS. 20.---In latere quoque secundo. Latus meridianum, quod vergit ad austrum, antiquam Dei [Col. 0274A] plebem significat, quae dudum lucem scientiae legis accipiens, amore Dei fervebat. Latus secundum quod vergit ad Aquilonem, gentes significat, quae usque ad tempus incarnationis tenebris et frigore infidelitatis torpebant, de quarum vocatione dicitur: Dicam Aquiloni, Da: et Austro, Noli prohibere (Isa. XLIII). Quasi, dicam populo gentium diu sine fide algenti: De filiis tuis veniant ad fidem meae confessionis et amoris. Quin et plebi Israeliticae quae jam meae cognitionis lumine fruitur: Noli prohibere gentes in sortem electionis recipi.

Viginti tabulae. (BEDA.) Unius autem numeri, et mensurarum, et facturae, tabula utrumque latus habuit: quia una et eadem fides, spes et charitas, utrique populo per apostolos praedicatur, et ad terram [Col. 0274B] uterque regni coelestis promissam vocatur. De utroque generale praeceptum accipiunt: Euntes in mundum universum praedicate Evangelium omni creaturae (Marc. XVI), id est praeputio et circumcisioni. Et absque ulla differentia subinfertur: Qui crediderit et baptizatus fuerit salvus erit.

VERS. 21.---Binae bases. Basis est fundamentum a Graeco , id est fundo. Per bases prophetae significantur, quorum auctoritati apostoli et omnes doctores innituntur. Binae autem dicuntur propter concordiam prophetarum, qui omnes unum senserunt.

VERS. 22.---Ad occidentalem, etc. (BEDA, ibid.) Occidentalis plaga, etc., usque ad usque ad finem saeculi sunt in Ecclesia permansuri.

[Col. 0274C] Ad occidentalem vero plagam, etc. (ID., ibid.) Bene in occidentali plaga tabernaculum consummatur, etc., usque ad sed etiam pro malis a quibus liberavit.

(ID.) Bene plaga occidentalis, quae mare respicere dicta est, sex tabulis constat: quia in senario boni operis consummatio notatur: quia in illo mundi ornatum Dominus consummavit; in illo hominem in principio creavit; in illo genus humanum sua passione restauravit. Vel quia sunt sex aetates saeculi, quibus oportet nos bonis operibus perfici, ut ad aeternam et resurrectionis gloriam perveniamus.

VERS. 23.---Et rursum alias duas. (ID.) Quia rursum aliae duae tabulae, exceptis sex primis, in angulum jubentur erigi post tergum tabernaculi, [Col. 0274D] quae venientem ab orientali plaga parietem excipiunt, et occidentalis plagae parieti conjunguntur, ad remunerationem futurae vitae pertinet, quae post labores et tempora unius vitae secura vel securata est, divisa in sabbatismum, id est, requiem animarum post absolutionem corporum, et gloriam resurrectionis utrique populo communis nullo fine terminandam.

VERS. 24.---Eruntque sibi conjunctae. (ID., ibid.) Quia omnis electorum vita una fide et charitate ad coelestia tendit, et in unum finem visionis divinae pervenit, et in una voce recti dogmatis omnis sanctorum praedicatorum sermo convenit. Recederet enim ab invicem compago tabularum si quod unus propheta aut Apostolus dixisset, alius negaret

[Col. 0275A] Duabus quoque tabulis, etc. (BEDA, ibid.) Angulares tabulae tabulis parietum per omnia sunt conjunctae, etc., usque ad prophetae consona voce futura esse praedixerunt.

(ID., ibid.) Hic non dicitur mensura basium, etc., usque ad sed immobile secura quiete servaretur.

Facies et vectes de lignis, etc. (ID., ibid., cap. 7.) Quinque vectes qui tabulas tabernaculi continent, etc., usque ad nec alia quam legis mandata subdidit.

VERS. 29.---Ipsas quoque tabulas deaurabis (ID., ibid.) Tabulae deauratae tabernaculi praefulgent, etc., usque ad sed etiam supernae retributionis lucem legunt.

Quos operies laminis. (ID., ibid.) Laminis aureis vectes operiuntur, etc., usque ad cum spiritualis [Col. 0275B] intelligentia mysteriis plena ostenditur.

VERS. 30.---Eriges tabernaculum. (ID., ibid.) Exemplum tabernaculi, etc., usque ad opus animumque componunt.

VERS. 31.---Facies et velum. (ID., ibid., cap. 8). Etiam juxta litteram pulchritudini coelestis visionis hoc congruit. Si enim decorem flammasque astrorum, multifariam nubium speciem et ipsam irim consideras, mille trahentem et varios averso sole colores, multo plures et pulchriores quam in velo tabernaculi in coelo picturas notabis.

Facies et velum, etc. (ID., ibid.) Velum hoc, usque ad ut appareat vultui Dei pro nobis.

Facies et velum de hyacintho et purpura coccoque bis tincto. (ID., ibid.) Hactenus de pariete meridiano, [Col. 0275C] etc., usque ad averso sole colores.

VERS. 32.---Quod appendes ante quatuor, etc. (ID., ibid.) Quatuor autem columnae, etc., usque ad hoc ibi non erit ubi nihil omnino mali.

Quae ipsae quidem deauratae. (ID., ibid.) Deauratae sunt columnae ante quas appenditur velum, quia positae intra velum coeli virtutes angelorum summae claritatis gratia vestitae sunt. Capita habent aurea, quia mentem, qua reguntur, praesentia divinae cognitionis et visionis habent illustratam.

(ID., ibid.) Habent columnae bases argenteas, etc., usque ad argento verborum nitor ostenditur.

(GREG., Moral. lib. XXVIII, cap. 6). Quatuor columnarum bases jubet esse argenteas, etc., usque ad evangelistarum dicta ore et opere portant.

[Col. 0275D] VERS. 33.---Inseretur autem velum, etc. (BED., ubi supra.) Quia in aeterno consilio Divinitatis erat, etc., usque ad: in die judicii.

Intra quod pones arcam testimonii, etc. Intra hoc velum posita est arca testamenti, quia Christus paternorum arcanorum conscius, post passionem et resurrectionem coelos coelorum ascendens, sedet ad dexteram Patris.

Dividentur. Quia Ecclesia, quae ex angelis et hominibus constat, partim peregrinatur in infimis, partim regnat in supernis, adhuc cives suos, dirimente velo coeli, habet ab invicem segregatos.

VERS. 35.---Mensamque extra velum, etc. (ID. ibid.) Mensa et candelabrum tabernaculi temporalia [Col. 0276A] Dei beneficia significant, etc., usque ad testimonium perhibens ei.

VERS. 36.---Facies et tentorium, etc. (ID., ibid., cap. 9). Exposita narratione de velo, etc., usque ad quia continentia carnis et animi gaudebat.

(ID.) Erat ad litteram tabernaculum domus Deo consecrata, etc., usque ad latitudinis quinquaginta.

VERS. 37.---Et quinque columnas. (ID., ibid.) Columnae quibus tentorium suspenditur, etc., usque ad nondum patefacta evangelica Scriptura.

Lignorum setim. (ID., ibid.) Columnae de lignis, etc., usque ad: sed Jesum Christum.

Quarum erunt capita aurea, etc., (ID., ibid.) Aurea capita Christum significant, etc., usque ad electorum [Col. 0276B] animabus corruptione carentibus aedificatur.



CAPUT XXVII.

VERS 1.---Facies et altare de lignis. (BED., de Tabernac., lib. II, cap. 11, tom. II.) Scilicet quia munda et incorrupta decet esse corda in quibus Spiritus sanctus habitat.

Et tres cubitos. (ID., ibid.) Tanta fere est statura hominis, etc., usque ad ad altare non pertinet.

VERS. 2.---Cornua autem, etc. (ID., Ibid.) Quatuor angulos habet altare holocausti, etc., usque ad inviolabilis, imo fortior, persistit.

VERS. 3.---Faciesque in usus ejus lebetes. (ID., ibid.) Vasa altaris diversa, etc., usque ad charitas nunquam exstinguenda flagrabit.

[Col. 0276C] Forcipes atque. (ID., Ibid.) Forcipes sunt praedicatores, etc., usque ad et lucere praecipiunt.

Atque fuscinulas, et ignium, etc. (ID., ibid.) Fuscinulae, quae Graece vocantur , etc., usque ad nostrae vero capacitatis mensuram transcendant.

Ignium receptacula. Ad hoc deputata sunt, ut per haec ignis sanctus ab altari holocausti ad altare thymiamatis vespere et mane, ad incensum ponendum, deferretur; quia doctores tanquam ignem de altari holocaustorum ad altare thymiamatis deferunt, cum auditores de virtute in virtutem provehunt docendo, et meritis crescentibus, ad altiora et divinae visionis arcana interiora. Qui etiam ferventia pietate corda proximorum imitantur, receptacula ignium fiunt, quia flammam coelestis sacrificii, [Col. 0276D] quam in fraternis mentibus conspiciunt, in suis accendere satagunt.

VERS. 4.---Craticulumque in modum, etc. (BED., ubi supra, cap. 18.) Altare totum concavum fieri praeceptum est, etc., usque ad a Judaeorum doctoribus didicisse putamus.

VERS. 5.---Subter arulam, etc. (ID., ibid.) Habet altare arulam, etc., usque ad et ad finem perfectionis perducantur.

(ID.) Si quem movet juxta litteram, etc., usque ad tanto mundius inveniatur.

VERS. 6.---Facies et vectes. Doctores scilicet qui Judaeam et Gentilitatem in unam fidei gratiam consono ore et opere vocent. Vel ex utroque latere altaris [Col. 0277A] ad portandum erunt vectes, cum praedicatores mentes fidelium in prosperis et in adversis constantiam virtutum tenere docebunt.

VERS. 8.---Sicuttibi in monte. (BEDA, ibid.) Omnia quae nobis mystice, etc., usque ad semper agere jubemur.

VERS. 9.---Facies et atrium. (ID., ubi supra, cap. 13.) Sicut Sancta sanctorum, etc., usque ad sed ejus memoria ab intimo corde eradicatur.

Centum cubitos. (ID., ibid.) Constat centenarium, etc., usque ad et continentiae temporalis assumant.

VERS. 10.---Et columnas viginti. (ID., ibid.) Columnae quibus tentoria suspenduntur, etc., usque ad quia non aliud quam verbum Dei sonant.

[Col. 0277B] Cum basibus, etc. (ID., ibid.) Basibus columnarum, etc., usque ad nunquam fructu mercedis carebunt.

Argentea. (ID.) Capita non argentata, sed tota argentea: quia doctores totos se divinae Scripturae subjiciunt, verba divina meditando et praedicando mancipant animam et corpus. Sicut enim membra sine capite vivere nequeunt, sic illi eloquia divina vitam suam existimantes haec nunquam obediendo portare, et se humiliando exaltare desistunt.

VERS. 11.---Similiter et in latere. (ID., ibid.) Eadem de latere Aquilonis repetuntur, etc., usque ad in uno tabernaculi latere fieri praecipiuntur.

VERS. 12.---In latitudine vero, etc. (ID., ibid.) Latitudo atrii quod respicit ad occasum solis, usque [Col. 0277C] ad decem columnae sublevantes extollunt.

VERS. 13.---In ea quoque atrii. (ID., ibid.) Latitudo atrii orientem respiciens, etc., usque ad: et vitam futuri saeculi.

Quinquaginta cubiti erunt. (ID.) Quinquaginta cubitis plagae orientalis generaliter initia credentium signantur, quia in remissione peccatorum, et spe futurae beatitudinis celebrantur, quorum specialis distinctio subinfertur, quae ad eumdem finem bene considerata refertur. Sequitur enim.

VERS. 14.---In quibus quindecim cubitorum tentoria lateri uno deputabuntur columnaeque tres, etc. (ID., ibid.) Quindecim namque, etc., usque ad et corpus sine querela in diem Domini custodire.

VERS. 16.---Columnasque habebit, etc. (ID., ibid.) [Col. 0277D] In introitu atrii quatuor sunt columnae, etc., usque ad omnes corporis sensus in obedientia charitatis expendunt.

Ex hyacintho, etc. (ID., ibid.) Recte in hoc introitu atrii tentorum, etc., usque ad tentorium decorant pulchra colorum varietate contextum.

VERS. 17.---Omnes columnae, etc. (ID.) Quae dixerat, diligentius inculcat, ut sedulo lectorem admoneat, neminem inter doctores veritatis, columnas scilicet atrii coelestis, posse computari, qui non instar aeris invincibilem inter adversa patientiam habere didicerit, nisi sese coelestium observantia et annuntiatione verborum, velut argenti laminis undique muniendo exornaverit, nisi se omni subjectione [Col. 0278A] praeceptis divinis, quasi argenteo capiti, supposuerit, et timore Dei velut aenea basi stabilierit.

VERS. 18.---In longitudine, etc. (ID.) Centum cubitos longitudinis, etc., usque ad fietque de bysso retorta, etc.

VERS. 19.---Cuncta vasa, etc. (ID., ibid.) Haec vasa homines sunt in Ecclesia, etc., usque ad atria Domini.

VERS. 20.---Praecipe filiis Israel. (ID., lib. III de Tabern., cap. 1, tom. II.) Disposito omni ornatu tabernaculi, etc., usque ad lumen bonae actionis ostendat.

De arboribus olivarum. (ID., ibid.) Notandum quod filii Israel jubentur offerre oleum, etc., usque ad ad [Col. 0278B] incendenda thymiamata orationum.

VERS. 21.---Et collocabunt. (ID., ibid.) Non est enim omnium sacramenta fidei populo praedicare, etc., usque ad qualibus Jacobus dicit. Nolite plures magistri fieri, fratres mei, etc. (Jac. III).

Perpetuus erit, etc. (ID., ibid.) Haec clausula, sicut quae tabernaculo, etc., usque ad cum sit Deus omnia in omnibus.



CAPUT XXVIII.

VERS. 1.---Applica quoque ad te, etc. (BEDA, lib. III de Tabernac., cap. 1, tom. II.) Quomodo tabernaculum, etc., usque ad et cunctos Ecclesiae magistros.

(ID.) Applica quoque, etc. Descripta factura tabernaculi, [Col. 0278C] etc., usque ad igne supernae ultionis absumuntur.

VERS. 2.---Faciesque vestem sanctam. (ID., ibid.) Vestes sanctae Aaron, etc., usque ad et Dei verbi dispensatorem.

VERS. 4.---Haec autem. (ID., ibid.) Quomodo haec singula facta sint, etc., usque ad praeclara et interni arbitri conspectui oportet esse gloriosa.

(GREG. Past., lib. II, cap. 3, tom. III.) Jubetur sacerdos in utroque humero, etc., usque ad quasi in diversa superhumeralis specie byssus torta candescit.

VERS. 6.---Facient autem superhumerale. (BED., lib. III de Tabernac., cap. 4.) Quia in humeris onera portamus, etc., usque ad cum per abstinentiam caro [Col. 0278D] fatigatur.

Coccoque bis tincto et bysso retorta, opere polymito. (ID., ibid.) Coccus ignis specie refulget, etc., usque ad in suo habitu coccum demonstrans.

VERS. 7.---Duas oras junctas habebit in utroque latere summitatum, ut in unum redeant. (ID., ibid.) De hoc in sequentibus dicitur, etc., usque ad quam vitae invisibilis praemia requirimus.

VERS. 8.---Ipsa quoque textura et cuncta operis varietas erit ex auro et hyacintho ac purpura, coccoque bis tincto, et bysso retorta. Sumesque. (ID., ibid.) Non in una parte aurum, etc., usque ad sacerdos debet esse nitidus.

VERS. 9.---Duos lapides, etc. Ut sacerdos fidem [Col. 0279A] et vitam patriarcharum imitetur et duodecim tribuum in sacrificiis et orationibus memor sit et populus intuens non aberret a patriarcharum meritis.

VERS. 11.---Inclusos auro, etc. (BED., ibid.) Apte lapides includi auro atque circumdari jubentur, etc., usque ad custodia mentis valeant prolabi.

VERS. 12.---Portabitque Aaron nomina eorum coram Domino super utrumque humerum ob recordationem. Quia sacerdos diligenter omni hora praecedentium sanctorum vitam perpendens in adversis et prosperis virtutum ornamento debet muniri, ut per arma justitae a dextris et a sinistris gradiens in nullo delectationis infimae latere flectatur.

(BED. ibid.) Tribus causis Aaron nomina, etc., [Col. 0279B] usque ad sive patrum exempla quae sequantur proponat.

VERS. 13, 14.---Facies et uncinos ex auro, et duas catenulas auri purissimi sibi invicem cohaerentes quas inseres uncinis. (ID., ibid.) Uncini isti in supremis erant angulis, etc., usque ad per charitatem et bonam intentionem sunt nectenda.

(GREG., Past., part. II, cap. 2, tom. III.) Praecipitur ut in pectore Aaron rationale judicii vittis ligantibus imprimatur, etc., usque ad non sine magno timore regantur subjecti.

VERS. 15.---Rationale quoque judicii facies opere, etc. (BED., ubi supra, cap. 5.) Sicut in superhumerali operum perfectio, etc., usque ad congruant studiose cogitare.

[Col. 0279C] VERS. 16.---Duplex. (ID., ibid.) Factum est rationale, etc., usque ad ut comprehendat bravium supernae vocationis Dei.

VERS. 17.---Ponesque in eo. (ID., ibid.) Haec positio diversarum gemmarum in rationali, etc., usque ad ut et illi membra summi sacerdotis mereantur effici.

(ID.) Possumus in vario decore lapidum, etc., usque ad nihil illi prodest.

VERS. 19.---Onychinus. (ID.) Recte autem duo lapides onychini, etc., usque ad ipse ad meliora proficiat.

VERS. 22.---Facies in rationali, etc. (ID.) Ordo operis, etc., usque ad et a se invicem moverentur.

(ID., ibid.) Superhumerale consummationem bonorum [Col. 0279D] operum, etc., usque ad si non eum accelerans bonae actionis uncinis contineat.

(ID.) Quod superhumerale strictum erat balteo, etc., usque ad per virtutum operationem.

VERS. 28.---Vitta hyacinthina, etc. (ID., ibid.) Vittae hyacinthinae quibus uterque sacerdotis habitus copulatur, ligaturae sunt desiderii coelestis, quae annulis aureis innexae superhumerale cum rationali stringunt, cum agnita luce perennis patriae in illam gloriam suspiramus, et ut intrare mereamur concordi fide, et vita, et opere, et professione, in tabernaculo praesentis ecclesiae servire studemus.

VERS. 29.---Portabitque Aaron nomina filiorum Israel in rationali judicii super, etc. Nomina filiorum [Col. 0280A] Israel Aaron super pectus memoriale coram Domino portat in aeternum, quando praesul nunquam subditorum curam intermittit, sed vitam eorum consolando, increpando, exhortando, confortat, et tutandam Domino crebris orationibus satagit commendare.

(GREG., lib. XXVIII Moral., cap. 9.) Sacerdos quando tabernaculum ingreditur, duodecim lapides in pectore portare jubetur sculptos nominibus filiorum Israel: hic est redemptor noster, qui semetipsum pro nobis sacrificium offerens, dum fortes in exordio praedicatores habuit, duodecim lapides sub capite in prima sui corporis parte portavit.

Oportet sacerdotem memoriam patrum ferre in pectore, maxime cum ministrat altari, ut in quo [Col. 0280B] sacratius est ministerium, solertius se toto studio, tota industria mentis, exornet, et corporis, exempla sanctorum respiciens, ut eorum sedulus imitator aptum se divinis praesentet aspectibus.

VERS. 30.---Pones autem in rationali judicii, etc. (BED., ubi supra.) Ut scilicet meminerit sacerdos, etc., usque ad in eo quod divina vice dispensat.

Pones autem in rationali, etc. (AUG., Quaest. 117 in Exod.) In quali re vel metallo ponatur demonstratio et veritas super rationale, etc., usque ad impositam super .

VERS. 31.---Facies et tunicam, etc. (BED., ubi supra.) Tunica talari tota hyacinthina vestitur sacerdos, etc., usque ad recte additur:

VERS. 32.---In cujus medio supra erit capitium [Col. 0280C] et ora per gyrum ejus textilis: sicut fieri, etc. Capitium tunica hyacinthina firmissimum habet, et oram ex sese textam, ne facile rumpatur, cum primordium boni operis forti radice timoris Domini subnixum et contra omnes insidias antiqui hostis probatur esse munitum. Talis ora collum sacerdotis per gyrum vestit et ornat, quando rectori fiduciam praedicandi coelestia praebet: hoc quod non solum in vitae cursu recte vixerit, sed exordium quoque a rectitudine coeperit, sicut Samuel, Jeremias, Joannes, qui ab ipsa infantia spirituali gratia repleti, et in doctorum ordine sunt separati. Quia enim vox in collo est, per collum recte loquendi usus exprimitur, sicut fieri solet in extremis vestium partibus: sicut [Col. 0280D] vestibus opera, ita extremis vestium partibus operum consummatio figuratur. Vel extremae vestium partes, ultimae sunt nostrae sollicitudines, quibus fideles, cum finire vitam coguntur, intentius ab omni labe malorum se expurgare contendunt, cum metu et pavore curantes, ne ante districtum judicem producti pro sordido vitiorum habitu expellantur in tenebras exteriores, sed appareant induti, sicut electi Dei, viscera misericordiae, benignitatem, modestiam, patientiam et charitatem, quod est vinculum perfectionis (Coloss. III). Tunica ergo hyacinthina habet oram in capitio textilem, sicut in extremis vestium partibus solet fieri: cum doctor egregius a tanta perfectione opus virtutum inchoat, ad quantam alius longo labore vix aliquando per [Col. 0281A] veniat; et cum tanto timore famulatus omni hora cum Deo suo ambulat, quantum alius vix moriturus, et ad judicium ultimum ingressurus habere sufficiat; sed quia tota perfectio sacerdotis in operibus et doctrina veritatis consistit, secundum illud: Coepit Jesus facere et docere (Act. I), recte subjungitur: Deorsum vero ad pedes ejusdem tunicae (Exod. XXVIII).

Facies et tunicam, etc. (BEDA, ut supra.) Tunica superhumeralis dicitur, etc., usque ad a capite usque ad pedes gratia virtutum contecta esse debere.

VERS. 33.---Deorsum vero, etc. (GREG., lib. I Regist., c. 29.) Cum rector se ad loquendum praeparat, etc., usque ad unitatem fidei cauta observatione teneatis.

(BEDA, ut supra.) Deorsum ad pedes tunicae fiunt, [Col. 0281B] etc., usque ad discreto sermonis sonitu produnt.

(ID.) Possumus in duodenario gemmarum rationalis intelligere, etc., usque ad De eodem anno et David dicit: Benedices coronae anni benignitatis tuae (Psal. LXIV).

(ID.) Vel sicut supra dictum est, etc., usque ad in variarum splendore virtutum.

VERS. 35.---Ut audiatur, etc. (GREG., ubi supra.) Sacerdos ingrediens vel regrediens, etc., usque ad ipsa quoque opera sacerdotis clament.

(BED., ubi supra.) Quod si Josephi verbis intendere volumus, etc., usque ad quadrati orbis partibus praedicaretur.

VERS. 36.---Facies et laminam, etc. (ID., ibid., c. 7.) Lamina aurea in fronte pontificis, etc., usque ad ut [Col. 0281C] eamdem resurrexisse fateamur.

Sanctum Domino, etc. (ID.) Quod in lamina sculpi jubetur, etc., usque ad quam reparavit sua passione.

(ID.) Sanctum Domini auro sculptum in fronte portamus, etc., usque ad qui omnibus debent exemplum virtutis ostendere.

VERS. 37.---Ligabisque eam. Ligatur lamina, quae sanctum Domini continet, vitta hyacinthina cum tiara pontificis, cum spe coelestium praemiorum, quam hyacinthus significat, in fide confortamur, et eo arctius sacramenta nostrae redemptionis, vel imaginem ac similitudinem conditoris ac redemptoris nostri intemeratam servamus, quo nullum aliud esse salutis iter cognovimus. De tiara suo loco [Col. 0281D] dicetur.

VERS. 38.---Portabitque Aaron. Portat scilicet sacerdos iniquitates in muneribus et donariis quae obtulerunt Domino, et sanctificaverunt filii Israel: cum pro fructibus dignae poenitentiae, id est eleemosynis, caeterisque operibus justitiae, quae faciunt poenitentes, a reatu scelerum absolvit. Haec quidem ita gerenda institutio divina in habitu pontificis figuravit et verbis manifeste docuit. Proh dolor! autem, quidam donaria accipiunt, imo exigunt, et iniquitates populi non asportant nec castigant, cum ob hoc solum debeant sumere carnalia, quia ministrant spiritualia. Sed quia pro subditis potest efficaciter laborare, praedicare, et Domino supplicare cujus [Col. 0282A] animus divini nominis memoria semper est praeditus, apte subjungitur: Erit autem lamina semper in fronte ejus, etc.

Erit autem lamina, etc. (BED., ubi supra, cap. 8.) Si lamina nomine Dei scripta semper fuerit in fronte Aaron, etc., usque ad promereri festinant.

VERS. 39.---Stringesque tunicam. (ID., ibid.) Quare linea dicta sit stricta, etc., usque ad cum dicitur: Et tiaram byssinam facies, etc.

(BED., ibid.) Qualiter haec facta sit, etc., usque ad auditoribus asperum reddat et durum.

Et tiaram, etc. (ID., ibid.) Tiara quae cidaris et mitra vocatur, etc., usque ad timore Dei perficeret.

(ID.) De factura baltei, etc., usque ad et caetera indumenta, cum dicitur:

[Col. 0282B] VERS. 40.---Porro filiis Aaron tunicas parabis lineas, etc. (Ibid.) Dicendum est autem de balteo pontificis, etc., usque ad et fides cinctorium renum ejus.

Tunicas parabis, etc. (ID., ibid.) Tunicas habent sacerdotes lineas, etc., usque ad et olfactus digne Deo custodiantur.

VERS. 41.---Vestiesque his, etc. (ID., ibid., cap. 9.) Omnibus his vestiendus erat Aaron et filii ejus, sed distincte, ut ipse quidem omnibus his uteretur; filii autem ultimis tribus, quae eis proprie ascripta sunt, cum dicitur: Porro filiis Aaron tunicas parabis lineas, etc.

(ID.) Feminalia quae ad operiendam corporis vel carnis turpitudinem fiunt, etc., usque ad feminalibus, [Col. 0282C] scilicet linea stricta, cingulo, et tiara.



CAPUT XXIX.

VERS. 1.---Sed et hoc facies, etc. (BEDA, ubi supra.) Hactenus Aaron et filiorum ejus habitus qualis esse debeat, etc., usque ad figurate demonstrant.

Tolle vitulum. (STRAB.) Quisquis pontifex vel sacerdos taurum debet offerre, id est, passionem Christi firmiter credere et imitari; et duos arietes, ut credat eumdem Christum ex corpore et anima constare; et panes azymos, id est, munditiam vitae; et oleo conspersos, ut inter omnes virtutes non negligat opera misericordiae vel, non a se, sed a dono gratiae se credat habere.

VERS. 2.---Et crustulam. (BEDA, ubi supra.) Crustulam [Col. 0282D] oleo conspersam ad consecrationem nostram Domino offerimus, cum omnia, quae facimus, per internam Spiritus gratiam in cordis devotione pinguescunt. Lagana oleo lita, cum foris spiritualia esse, quae agimus, indubitanter in exemplum vivendi ostendimus; quibus oblationibus consecratio nostra perficitur, dum per bona opera et cogitationes puras meritum nobis sanctimoniae, Deo donante, acquirimus.

Cumque laveris patrem, etc. (ID.) Prius lavari jubentur, deinde ornari vestibus, quia quicunque sacerdotii officium assumit, unda lacrymarum se abluere debet, ut ad ministerium divinum dignus approximet.

[Col. 0283A] (BEDA.) Posset in hoc lavacro baptisma sacri fontis intelligi, si consequeretur ut quis in sacerdotium electus, tunc primum aqua baptismatis in remissionem peccatorum ablueretur, et non contradiceret Apostolus dicens: Non neophytum in superbiam elatus, in judicium incidat diaboli (I Tim. III).

VERS. 5.---Indues Aaron, etc. (ID.) Notandum quod cum in Exodo Aaron octo vestibus induendus asseveretur, etc., usque ad quia venit in nomine Patris dicens: Ego in patre et pater in me est: et qui videt me, videt et patrem (Joan. IV).

VERS. 9.---Postquam, etc. (AUG., quaest. 25 in Exod.) Alia littera, etc., usque ad sanctificari a Moyse.

VERS. 10.---Applicabis, etc. (AUG., quaest. 126.) [Col. 0283B] Alia littera, etc., usque ad super vitulum immolandum.

VERS. 18.---Oblatio est Domino. (AUG.) Odor suavitatis Domino, etc., usque ad odorem corporeis naribus ducit.

VERS. 22.---Armumque dextrum. (GREG., Past., part. II, c. 3.) Sacerdos divina lege, etc., usque ad ad sublimia armo operis invitet.

VERS. 30.---Et qui ingredietur. (AUG., quaest. 129.) Quomodo ergo proprium dicit hujus unius esse, etc., usque ad et utrobique servaretur quod scriptum est: Superexaltat misericordia judicium (Jac. II).



CAPUT XXX.

VERS. 1.---Facies quoque altare, etc. (BEDA, ubi [Col. 0283C] snpra, cap. 11.) Expletis mandatis consecrationis, etc., usque ad etiam in corpore appropinquant.

Altare. (ID., ibid.) Apte etiam altare thymiamatis quantum metalli fulgore praecellebat, tanto quantitate minus erat: quanto enim sanctiores, tanto pauciores.

De lignis setim. (ID., ibid.) Apte de lignis setim albae spinae similibus et incorruptibilibus, etc., usque ad varia donationum gratia vivificat.

VERS. 2.---Habens cubitum. (ID., ibid.) Unius cubiti est longitudo altaris et latitudo, etc., usque ad officium pietatis impendat.

Quadrangulum. (ID., ibid.) Recte altare thymiamatis, etc., usque ad laetitia sempiterna erit eis.

Cornua. (ID., ibid.) Cornua eminentiam fidei et [Col. 0283D] virtutis significant, etc., usque ad speciem pietatis habentes, virtutem ejus negant.

VERS. 3.---Vestiesque illud, etc. (ID., ibid.) Apte vero illud aere, etc., usque ad quanta dulcedine Dei in abscondito vultus reficiantur.

Tam craticulam, etc. (ID., ibid.) Bene craticula altaris, etc., usque ad recte subditur:

Facies quoque ei coronam, etc. (ID., ibid.) Altare incensi coronam habet per gyrum: in his qui minores sunt meritis, nec palam protestari audent boni certaminis et servitutis et fidei sibi repositam esse mercedem: cuncta tamen agunt intentione bene placendi Deo, sed spe percipiendae mercedis.

VERS. 4.---Et duos annulos, etc. (ID., ibid.) Possunt [Col. 0284A] in his annulis quatuor Evangelii libri accipi, etc., usque ad sequentia demonstrant: Ponesque altare, etc.

VERS. 7.---Et adolebit incensum, etc. (ID., ibid., cap. 12.) Incensum vel thymiama, etc., usque ad gratias reddamus.

(ID.) Et adolebit incensum, etc. Mane orto sole clare omnia, etc., usque ad in caliginoso loco.

Mane quando componet. (ID., ibid.) Mane Aaron incensum, etc., usque ad et precibus vacare delectantur.

VERS. 9.---Non offeretis. (ID., ibid.) In sequentibus, etc., usque ad stratum suum per singulas noctes irrigant.

(ID.) Possumus haec altaria interpretari, etc., [Col. 0284B] uque ad potest accipi.

VERS. 10.---Et deprecabitur, etc. (ID., ibid.) Quia Christus sacerdos noster, etc., usque ad recte subjungit:

Et placabit, etc. (ID.) Placat Aaron super altare incensi, etc., usque ad Isaac et Israel, etc.

VERS. 11.---Locutusque, etc. Descripto altari incensi, restat descriptio labii aenei, in quo lavarent manus et pedes ingressuri tabernaculum sacerdotes, sed unum mandatum praemittitur.

VERS. 12.---Quando tuleris. (BEDA, ubi supra, cap. 13.) Hujus praecepti oblitus est David, etc., usque ad propriae divitiae suae.

VERS. 13.---Dimidium sicli. (ID., ibid.) Id est decem obolos, etc., usque ad nulla potest infidelium [Col. 0284C] perturbatione corrumpi.

VERS. 14.---Qui habetur in numero, etc. (ID., ibid.) Vicenarius, etc., usque ad exspectat in coelis.

VERS. 15.---Dives non addet, etc. (ID., ibid.) Quia sive magnus est quis meritis et perfectus, seu parvus, et in provectu virtutum positus, cunctis aeque lex decalogi, qua Deum et proximum diligant, imponitur

VERS. 16.---Susceptamque pecuniam, etc. (ID., ibid.) Hoc fit cum quidquid agimus boni, etc., usque ad plaga districtae ultionis ferietur.

VERS. 17.---Locutusque est Dominus, etc. (ID., ibid., cap. 14.) Potest in hoc labio vel labro, etc., usque ad quae excubabant ad ingressum tabernaculi.

VERS. 18.---Cum basi sua. (ID., ibid.) Basis in [Col. 0284D] qua labrum erat positum, etc., usque ad: ut exhibeatis corpora vestra, etc. (Rom. XII).

Lavandum, etc. Christus quoque hujus labri aqua est lotus, priusquam ad altare oblaturus intraret, et thymiama sacri corporis pro salute nostra in ara crucis incenderet: pro nostro enim amore lacrymas fudit, sicut in resurrectione Lazari.

VERS. 21.---Ne forte moriantur. (BED., ibid.) Mors enim timenda est aeterna, etc., usque ad: si manducat et bibit, etc. (I Cor. XI.)

VERS. 23.---Sume tibi (STRAB.) Graece, Latine dicitur myrrha, qui est arbor in Arabia quinque cubitorum, cujus virgulta Arabes exurunt, ut melius pullulent et fructificent. Ex quorum nidore [Col. 0285A] incurabiles morbos contraherent, nisi fumo storacis occurrerent. Hujus arboris gummi proprie stacte vocatur, abusive etiam myrrha.

Calami. Cinnamomi est virgultum, et in India vel Aethiopia nascitur duorum tantum cubitorum. Dicitur autem cinnamomum, quia in modum cannae subtiles et replicatos habet calamos, cinerei vel nigri coloris; qui fracti visibile spiramentum reddunt, et subtile quidem charum; grossum vero, vile et despectum. Calamus aromatica species juxta Libanum. Myrrhae, cinnamomi, calami, cassiae. Hae quatuor species significant quatuor principales virtutes, quibus oleo unctionis, id est gratia misericordiae, Dei Ecclesia dedicanda est et sanctificanda.

VERS. 29.---Et erunt, etc. (AUG., quaest 135 in [Col. 0285B] Exod.) Cum scilicet uncta fuerint. Quid ergo distabit jam inter illa interiora quae velo teguntur?

Qui tetigerit. Similiter de altari sacrificiorum superius dictum est, quod sic intelligendum est, ut liceat populo tangere tabernaculum, quando offerebant hostias, vel quaelibet dona, et tangendo sanctificabantur, propter illud oleum quo cuncta peruncta sunt: non sicut sacerdotes, qui etiam, ut aeterno sacerdotio fungerentur, ungebantur ex illo.

VERS. 34.---Onychen. Onyche ostreola fertur esse parvula suave redolens, magnitudine humani unguis: unde et onyche Graece dicitur, quia , onyx, Graece dicitur unguis.

Galbanum. Galbanum succus ferulae esse dicitur, et nascitur in Syria optimum: cartilaginosum est, [Col. 0285C] et minus lignosum, cujus odore fugantur serpentes.

Et thus. Thus Graece, libanum Latine dicitur, a Libano monte Arabiae: alius enim Libanus est Phoenicis, in quo sunt cedri.

Thus optimum, scilicet quod masculinum dicitur, quia in modum humani testis rotundum, cujus arbor nascitur in Arabia ad aeris qualitatem perplexo et in torto vimine.

Mystice autem hae quatuor species significant sanctarum virtutum species.

VERS. 35.---Faciesque thymiama, etc. (GREG., lib. I Moral., cap. 39, tom. I.) Thymiama ex aromatibus compositum facimus, etc., usque ad odorem de se subtilius non aspergit.

(ISID.) Incensum, quod ex quatuor odoratissimis generibus in maximam subtilitatem comminutis, id est, stacte, onycha, galbano, et thure componitur; orationes fidelium significat, quamvis quatuor elementa haec quatuor videant significare: ut thus, quod lucidum est, aeri comparetur, stactes aquis, galbanus et onyx terrae et igni, ut per haec omnium quae in coelo et infra coelum, et in terra, et in aquis, sunt placitum Deo incensum sit

Opere, etc. (AUG., quaest. 136.) Non debemus putare unguentum fieri, sed thymiama vel incensum, quod apponitur illi altari incensi ubi non licebat sacrificari, et erat intra sancta sanctorum.

VERS. 37.---Talem, etc. (RAB.) Qui scilicet precibus et laudibus divinis non debemus uti in adulationibus [Col. 0286A] humanis. Soli enim Deo ita serviendum est, unde supra prohibetur, ne caro hominis ungatur ex eo.



CAPUT XXXI.

VERS. 2.---Beseleel, etc., qui interpretatur in umbra Dei. q. d. Dominus illuminatio mea et salus mea quem (Psal. LXII). Ab hoc dicitur David duxisse originem, et polymitarii nomen, quia Beseleel opere polymito tabernaculum construxit.

VERS. 3.---Et implevi (AUG., quaest. 128.) Utrum Spiritus sancti dono opera ista tribuenda sunt, quae pertinere videntur ad opificium? an hoc etiam significative dictum est, ut ea pertineant ad divinum Spiritum sapientiae et intellectus et scientiae, quae his [Col. 0286B] rebus significantur? Tum etiam hic cum Spiritu repletus dicatur, iste divino sapientiae et scientiae, nondum legitur Spiritus sanctus.

VERS. VI.---Oliab, qui interpretatur protectio mea, tanquam nomine dicat, Dominus protector vitae meae; a quo trepidabo (Psal. XXVI)? Bene autem tabernaculum construunt, qui tam constanter in Domino confidunt.

(STRAB.) Notandum quod in constructione tabernaculi mysterium Trinitatis ostenditur, sicut in baptismo et in transfiguratione. In baptismo enim in voce sonuit Pater: et Filius baptizatus est; in specie columbae Spiritus apparuit. Ooliab quoque, qui interpretatur protectio mea pater, Patris personam: Beseleel quoque, qui in umbra Dei significat, personam [Col. 0286C] Spiritus sancti: de quo dicitur. Et virtus Altissimi obumbrabit tibi. Virtus enim Altissimi Spiritus sanctus intelligitur. Unde Dominus dicit: Ego novi virtutem de me exisse (Luc. VIII). Jussio autem, id est verbum, quo tabernaculum fieri jussum est, Filius est, per quem Pater in virtute Spiritus sancti omnia operatur.

VERS. 13.---Videte, etc. Frustra gloriantur Judaei de legali observatione. Aperte enim dicitur quia signum est futurae, scilicet quietis, et beatitudinis; vel quietis sanctorum in praesenti, quia quiescunt a tumultu mundialium operum et vitiorum.

VERS. 18.---Duas tabulas (AUG., quaest. 140.) Cum multa locutus sit Deus, duae tantum tabulae dantur Mosi lapideae, quae dicuntur tabulae testimonii; [Col. 0286D] quia caetera omnia, quae praecepit Deus, ex illis decem praeceptis, quae in duabus scripta sunt tabulis, pendere intelliguntur, si diligenter quaerantur, et bene intelligantur; sicut ipsa decem ex duobus, dilectione, scilicet, Dei et proximi: in quibus scilicet tota lex pendet et prophetae (Matth. XXII).



CAPUT XXXII.

VERS. 1.---Fac nobis, etc. Deos pluraliter, cum unus tantum vitulus factus sit, ad similitudinem scilicet bovis Apis, quem in Aegypto coluerunt; sed qui idololatriam colit, omnibus vitiis subjicit se, et quasi tot diis et daemonibus quot vitiis servit.

VERS. 2.---Dixitque ad, etc. (AUG., quaest. 141 [Col. 0287A] in Exod.) Intelligitur Aaron difficilia praecipere, ut hoc modo eos ab illa intentione revocaret. Factum est tamen illud ipsum difficile, ut esset aurum ad faciendum idolum: quod propter eos notandum putavi qui contristantur si quid tale propter vitam aeternam divinitus fieri, vel aequo animo tolerare jubeantur.

VERS. 6.---Et sedit populus comedere, etc. Esus potusque ad lusum impulit, lusus ad idololatriam: quia si vanitatis culpa non caute compescitur, ab iniquitate mens incauta devoratur. Unde: Qui modica spernit, paulatim decidit. Si enim curare parva negligimus insensibiliter seducti, etiam majora audenter perpetramus.

VERS. 8.---Isti sunt dii tui. (AUG., quaest. 142.) [Col. 0287B] Dominus indicans Moysi quid fecerit populus de vitulo et de idolo quod ex auro suo fecerant, dicit eos dixisse: Hi sunt dii tui, Israel, qui te eduxerunt de terra Aegypti. Quod eos dixisse non legitur; sed animum eorum hunc fuisse Deus ostendit, horum quippe gerebant verborum in corde sententiam, quae Deum latere non poterat.

VERS. 10.---Dimitte me, etc. (GREG., lib. IX Moral., cap. 11.) Quid est servo dicere, etc., usque ad iram Dei non valuit pro seipso temperare.

(ID., lib. XX Moral., cap. 6.) Aedificare lectorem juxta historiam potest, etc., usque ad nec misericordia disciplinae.

VERS. 13.---Recordare Abraham, Isaac, etc. Patres, qui diliguntur, inducit pro filiis, qui offendunt, [Col. 0287C] nec merentur audiri; quia bona sanctorum patrum saepe subveniunt filiis.

VERS. 14.---Placatusque est Dominus ne faceret malum. (AUG.) Malitiam hic poenam intelligi voluit, sicut est illud: Aestimata est malitia exitus illorum. Secundum hoc dicitur et bonum et malum esse a Deo, non secundum malitiam qua homines mali sunt. Malus enim Deus non est: sed malis ingerit mala, quia justus est.

VERS. 19.---Iratusque valde. (ID., quaest. 144.) Iratus Moyses, tabulas testimonii digito Dei scriptas fregisse videtur. Magno tamen mysterio figurata est iteratio Testamenti Novi, quia vetus fuerat abolendum, et Novum constituendum. Notandum sane quanta pro populo ad Deum supplicatione laboraverit, [Col. 0287D] qui tam severus in eos vindicando fuit.

VERS. 20.---Arripiensque vitulum quem fecerant. (ISID. in Exod., tom. V.) Diaboli corpus significatur in vitulo, etc., usque ad absorptus est.

Et dedit ex eo potum filiis Israel. Tradunt Hebraei quod filii Israel bibentes aquam vituli pulvere infectam, qui commiserant idololatriam in barbis pulverem auri praeferebant, quo etiam signo rei vel immunes sceleris apparebant, et rei interficiebantur.

VERS. 24.---Et dederunt mihi, etc. (AUG., quaest. 145.) Compendiose locutus est, etc., usque ad non redarguit.

VERS. 25.---Spoliaverat enim eum Aaron in ignominiam [Col. 0288A] sordis et inter hostes, etc. Notandum, quod populus fecit, ipsi Aaron tribuitur, quia consensit ad faciendum quod male petiverat. Magis enim dictum est, nudavit eos Aaron, quia cessit eis, quam nudaverunt se ipsi, qui tantum malum flagitaverunt. Ornamentis quibus fabricatum fuerat idolum, vel quia malam voluntatem prius latentem ostenderat, vel auxilium et protectionem Dei perdiderat.

VERS. 27.---Ponat vir gladium, etc. (GREG., Past. p. III, c. 26.) Gladium, etc., usque ad Unde subditur:

Occidat unusquisque fratrem suum, etc. Hos interfecit, quos puniendos invenit ab increpationis gladio, nec eis quos per cognationem carnis diligit, parcit. Si ergo ille Dei dicitur, qui ad ferienda vitia [Col. 0288B] zelo divini amoris excitatur, profecto esse se Dei negat, qui quantum sufficit, vitam carnalium increpare recusat.

VERS. 28.---Feceruntque, etc. (AUG. in Locutionibus, locut. 124.) Plurale pro singulari posuit, etc., usque ad certisque regulis istae locutiones interponuntur.

VERS. 31.---Aut dimitte eis, etc. (AUG., quaest. 147 in Exod.) Securus quidem hoc dicit, etc., usque ad ut pro eis illa verba Deo funderet.

VERS. 35.---Quem fecit Aaron. (AUG. quaest. 148.) Quaeritur cum superius populum nudasse dictus sit Aaron, etc., usque ad quod Apostolus dicit exclamans: Quam inscrutabilia enim sunt judicia ejus: etc. (Rom. XI).



CAPUT XXXIII.
[Col. 0288C]

VERS. 1.---Locutusque, etc. (AUG., quaest. 149 in Exod.) Deus iratus, etc., usque ad voce terrebat.

Vade, etc. (ID., quaest. 150.) Continuo tanquam ad ipsum Mosen, etc., usque ad a facie Domini.

VERS. 2.---Mittam praecursorem. (AUG., quaest. 150.) Deus cum justis est visitando, miserando, et confortando: cum impiis vero, ulciscendo et puniendo. Et est sensus: Cum his non possum esse propter te, ut vindicem et puniam; nec propter eos, ut visitem et confortem: mittam angelum meum saltem.

VERS. 4.---Audiens populus. (RAB.) Pessimum [Col. 0288D] sermonem dicit audivisse populum, hoc est, crudelissimum atque moestissimum. Quod enim majus alicui praestari potest beneficium, quam Dei gratiam habere praesentem, ac conditorem suum agnoscere sibi esse propitium; aut quod majus est discrimen, quam auctoris sufferre iram? Nihil habet boni, qui creatoris sui carebit gratia atque praesentia.

VERS. 7.---Tollens tabernaculum, etc. Hoc per prolepsim accipiendum, si de illo tabernaculo accipitur, quod Moysi in monte monstratum est, et fabricatum, praecipiente Domino, a Beseleel et Ooliab. Vel aliud tabernaculum fuit, ad quod jam conveniebant ad judicandum.

[Col. 0289A] VERS. 8.---Cumque egrederetur, etc. (GREG., hom. 13 in Ezech.) Hebraeus populus de Aegyptiaca servitute liberatus, etc., usque ad progredi conantur.

Aspiciebantque, etc. (STRAB.) Moyses tenet figuram legis. Moysi ergo tergum populus Judaicus aspiciebat, quia nihil mysticum, nihil spirituale in lege voluit intelligere, sed superficiem tantum litterae. Ideo ejus facies abscondita erat, id est, vera et mera cognitio. Ingresso illo tabernaculum, descendebat columna nubis, et stabat ad ostium. Alia translatio dicit quod Moysi volenti ingredi tabernaculum, opponebat se nubes ante et prohibebat eum. Hic autem dicitur, quod illo ingresso loquebatur nubes ante ostium cum eo. Sciendum ergo quod aliquam [Col. 0289B] quam partem ingrediebatur, atrium scilicet, et tunc antequam intraret in tabernaculum, opponebat se nubes: hoc ergo loco significat eos qui minus sunt perfecti scientia et opere, nec valent intima scripturarum penetrare. Alibi autem quando medium nebulae ingressus est, perfectorum figuram tenuit, scilicet qui mysticorum sensuum arcana investigant.

Loquebatur autem Dominus. Secundum opinionem populi loquitur Scriptura, qui putabat Moysen ore ad os loqui cum Deo, cum per subjectam creaturam, id est per angelum et nubem ei loqueretur et appareret. Nam ejus substantiam nec hominum nec angelorum (sicut est) quisquam videre potuit, unde: Regi autem saeculorum immortali, invisibili, etc. Et alibi: Lucem habitat inaccessibilem, etc. (I Tim. [Col. 0289C] I, VI).

(GREG., in I Reg., cap. 10.) Facies Dei cognitio ejus est. Cognoscitur autem Deus per speculum, cognoscitur per seipsum. Per speculum hic, per semetipsum in coelo. Speculum vero est illa lux quam habitat Deus: ipse autem lux illa quae ipse est.

Si ergo inveni gratiam, etc. (AUG., quaest. 151.) His verbis ostendit Moyses, etc., usque ad ut se mundos et inviolatos custodiant et proficiant.

VERS. 17.---Et teipsum novi, etc. (AUG., quaest. 153.) Quoniam scio te prae omnibus, etc. Nunquid Deus plus aliqua scit et aliqua minus? etc., usque ad sed diligentius requirendum est in prioribus Scripturae [Col. 0289D] partibus an vere sit ita.

VERS. 19.---Ego ostendam. (AUG., quaest. 154.) Cum dixisset Moyses ad Dominum, etc., usque ad vocatur Dominus Christus in omnibus gentibus.

Et vocabo. (AUG., quaest. 154.) Vocabo autem dixit, non vocabor, activum verbum pro passivo ponens, genere locutionis inusitato, in quo forte significare voluit seipsum hoc facere, id est, gratia sua fieri, ut vocetur Dominus in omnibus gentibus.

Et miserebor, etc. (AUG., ubi supra.) Quod addidit, etc., usque ad sic Deus pronuntiavit misericordiam se esse facturum.

(AUG., lib. de Praedestinatione et Gratia, cap. 10.) [Col. 0290A] A Deo homines nullis praecedentibus meritis vocari, etc., usque ad si deserat qui vocavit.

Non poteris, etc. (AUG., quaest. 154.) Post misericordiae suae commendationem, etc., usque ad huic vitae moriendum est.

VERS. 20.---Non enim, etc. (GREG., lib. XVIII Moral., cap. 37, tom. I.) Joannes quoque ait: etc., usque ad quia satietas ex desiderio semper accenditur.

VERS. 21.---Ecce, inquit, locus est apud me, et stabis supra, etc. (AUG., quaest. 154.) Item interposito articulo dicente Scriptura, etc., usque ad stetit populus fidelis supra petram.

(GREG., lib. XXV Moral., cap. 16.) Est locus apud me, etc. Locus Ecclesia. Petra Dominus, Moyses [Col. 0290B] Judaica plebs, quae Domino praedicante in terra non credidit. Ipsa ergo in petra stetit terga Domini transeuntis aspiciens, quia, scilicet post passionem ascensionemque Domini intra Ecclesiam deducta per fidem Christum percipere meruit, et cujus praesentiam non vidit, ejus posteriora cognovit.

(GREG. ibid.) Est locus apud me, etc. Ecclesia scilicet, etc., usque ad De qua soliditate dicitur: Super hanc petram aedificabo Ecclesiam.

VERS. 22.---Cumque transibit gloria mea, etc. (EUCHERIUS, lib. de Form. spirit.) Sed et transire dicitur Deus, cum de cordibus quorumdam hominum, in quibus ante per fidem credebatur, postea surrepente perfidia vel quolibet delicto, ab eis recedit et ad alios transit, quemadmodum de Judaeis ad gentes, [Col. 0290C] de haereticis ad catholicos, et de quibuslibet irreligiosis ad religiosos.

Et protegam (AUG., ubi supra.) et tegam manu mea super te, etc., usque ad deinde contexit quid Dominus postea dicat: Excide tibi duas tabulas lapideas, etc.



CAPUT XXXIV.

VERS. 7.---Qui reddis iniquitatem patrum filiis ac nepotibus iu tertiam et quartam, etc., (GREG., lib. XV Moral., cap. 22.) Cum scriptum sit, etc., usque ad qui viderunt quod male sequerentur.

VERS. 14.---Dominus zelotes. (AUG., quaest. 158 in Exod.) Dominus Deus enim zelans, etc., usque ad et perdit omnem qui fornicatur a se.

VERS. 20.---Primogenitum asini, etc. (ISID.) Per [Col. 0290D] asinum immunditia, per ovem innocentia designatur. Asini ergo primogenita ove mutare, est immundae vitae primordia ad innocentiae simplicitatem convertere, ut postquam illa peccator egit, quae ut immunda Dominus respuit, ea jam agendo proferat, quae Dei sacrificio munda imponat.

VERS. 21.---Die septimo. (AUG., quaest. 160.) Cum de Sabbato praeciperet, etc., usque ad omni tempore sabbato debere cessari.

VERS. 24.---Nullus insidiabitur (AUG., quaest. 161.) Quod dixit, etc., usque ad ubi tabernaculum vel templum Deus fuerat habiturus.

VERS. 25.---Non immolabis, etc. (AUG., quaest. 162 et 163.) Quid est quod ait: Non occides super [Col. 0291A] fermentum sanguinem immolatorum meorum? An illa hoc loco dicit immolata sua, quae per pascha occiduntur, et praecipit ne tunc sit in domo fermentum, quando sunt dies azymorum?

VERS. 26.---Non coques haedum in lacte. (AUG., ubi supra.) Non coques agnum in lacte matris suae, etc., usque ad sed historica narratio est.

(ISID.) Moyses quadraginta diebus jejunavit, et Elias, et ipse Dominus. Praecipitur enim nobis ex lege, ex prophetis et Evangelio. Quod testimonium ex his habet. Unde in monte inter utramque personam medius Salvator effulsit, ut ab omnibus mundi illecebris aviditatem nostram tanquam jejunio temperantiae refrenemus, quandiu perfectio Decalogi per quatuor ejusdem mundi partes, id est toti orbi praedicatur, [Col. 0291B] ut decem quater dueta quadragenarium numerum signent.

VERS. 28.---Et scripsit in tabulis, etc. (AUG., quaest. 166.) De Moyse dictum est quod ipse scripsit, etc., usque ad sed per gratiam Dei.

VERS. 29.---Cumque descenderet. (ISID. in Exod., tom. V.) Ascendit Moyses denuo in montem, etc., usque ad cujus imago fuit in tabulis.

(ISID. ibid.) Descendente Moyse cum tabulis, etc., usque ad unde: Revela oculos meos et considerabo mirabilia de lege tua (Psal. CXVIII).

VERS. 30.---Videns autem Aaron, etc. (ORIG., hom. 12 in Exod.) Scriptum est quia vidit Aaron et omnes filii Israel Moysen, etc., usque ad habent enim gloriam ea quae loquitur, sed tegitur et occultatur, [Col. 0291C] et omnis gloria ejus intrinsecus.

(ORIG. ibid.) Illud quoque intuere quod in lege vultus Moysi glorificatur, licet velamine contegatur, etc., usque ad de servitute saeculi liberati libertatem scientiae requiramus.

VERS. 34.---Et tunc loquebatur ad filios Isael omnia quae sibi fuerant, etc. (AUG., quaest. 172 in Exod.) Postquam descendit Moyses de monte, etc., usque ad ut hoc nomen acciperent.



CAPUT XXXV.

VERS. 5.---Separate. (ORIG., hom. 13 in Exod.) Alia littera: Sumite a vobis ipsis redemptionem Domino, etc., usque ad et argentum tuum, id est sermo tuus, probatum.

[Col. 0291D] (ID.) Nostis, qui divinis mysteriis interesse consuevistis, etc., usque ad haec omnia quae in nobis sunt faciunt.

Omnis. (ID.) Alia littera: Unusquisque vestrum, inquit, etc., usque ad ita si veniens dominus inveniat aliquid tuum in tabernaculo suo, sibi te defendit, et suum dicit.

Aes. (ID.) Pro fortitudine poni videtur, etc., usque ad Omnia ergo offerantur Deo, sensus, sermo et vox.

VERS. 6.---Hyacinthum. (ID.) Videamus caetera, hyacinthum, etc., usque ad et offeretis primitias Domino.

Coccumque bis tinctum. (ID. homil. 13 in Exod.) Videamus quare coccus duplicatur, etc., usque ad ut [Col. 0292A] cum scientiae lumine igniculum severitatis admisceat.

(ID.) Si quis digne intelligat exitum Hebraeorum de Aegypto, etc., usque ad et nobiliora designat indumenta: Induite vos Dominum Jesum Christum, et carnis curam ne feceritis in deliciis (Rom. XIII).

(GREG., ubi supra.) In constructione tabernaculi, etc., usque ad quasi sine luce sonitum dederunt.

(ORIG., ubi supra.) Post haec viri acceperunt a mulieribus suis, etc., usque ad unde: Non omnes capiunt verbum istud, sed quibus datum est (Matth. XIX).

VERS. 6.---Pilosque caprarum. (ORIG. hom. 19.) Pili caprarum offeruntur, etc., usque ad qui Domino offert pelles arietum.

VERS. 21.---Quidquid ad cultum, etc. (GREG., ubi [Col. 0292B] supra.) In ornamento tabernaculi viri cum mulieribus dona offerunt, etc., usque ad prout ipse dederit, proferuntur.

VERS. 27.---Principes vero obtulerunt lapides, etc. (ORIG., ubi supra.) Principes obtulerunt dona sua, etc., usque ad ut praeesse populis mereantur.

(ORIG. hom. 9 in Exod.) Offerunt etiam principes oleum lucernis et chrismati profuturum, etc., usque ad cum te Dominus in loco viridi collocaverit super aquam refectionis.

VERS. 30.---Beseleel. (RAB. in Exod., tom. II.) Umbra dicitur, etc., usque ad in justitia et judicio fratres suos exhortando roborant.



CAPUT XXXVI.

[Col. 0292C] VERS. 1.---Fecit ergo Beseleel, etc. (RAB., in Exod.) Notandum quod non solum de tribu regali, etc., usque ad ad corporis sui unitatem voluit pertinere.

VERS. 2.---Cumque vocasset eos, etc. (ORIG., ubi supra.) Et postquam obtulit populus, vocavit, inquit Moyses, etc., usque ad et in suo loco aptare debeas et proferre?

Et qui sponte, etc. (AUG., quaest. 170 in Exod.) Et omnes qui sponte vellent ire ad opera, ut consummarent ea, etc. Commemoravit Moyses quosdam, etc., usque ad sed liberaliter et sponte devotus.

VERS. 4.---Unde artifices, etc. (AUG., quaest. 171). Nota quia sapientes effectores operum sancti etiam moribus erant: poterant autem, si vellent, multa auferre; sed modestia prohibuit, vel religio terruit.



CAPUT XXXVII.
[Col. 0292D]

VERS. 1.---Fecit autem Beseleel arcam. (ISID. in Exod., tom. V.) In arca testamenti fuit urna aurea, etc., usque ad immortalis memoriae semper viriditate florentem.

VERS. 2.---Coronam auream, etc. Quia in eo quod Ecclesia per quatuor mundi partes dilatatur, quatuor sancti Evangelii libris accincta praedicatur, quae tamen intra unius coronae ambitum, id est intra ejusdem fidei firmitatem, id est unitatem, concluditur.

VERS. 4.---Vectes quoque. (ISID., ibid.) Quia fortes perseverantesque doctores velut imputribilia ligna quaerendi sunt, qui instructioni sacrorum voluminum [Col. 0293A] semper inhaerentes, Ecclesiae unitatem denuntient, et quasi intromissis circulis arcam portent; qui auro quoque jubentur operiri, ut cum sermone aliis insonant, ipsi etiam vitae splendore fulgescant.

VERS. 6.---Fecit et propitiatorium, etc. (ISID., ibid.) Propitiatorium super arcam testamenti, etc., usque ad quia Christus est Ecclesiae caput.

VERS. 17.---Fecitque candelabrum, etc. Quod Spiritum sanctum significat, qui septiformi gratia illustrat Ecclesiam in unitate fidei consistentem, vel Christum portantem ecclesias septem, in quibus septiformis Spiritus splendor emicat.

VERS. 23.---Cum emunctoriis. Quae in Isaia forcipes appellantur, duo Testamenta, scilicet quibus peccata purgantur, quaeque intra se sancti Spiritus [Col. 0293B] unione sociantur.



CAPUT XXXVIII.

VERS. 8.---Fecit et labrum aeneum, etc. (GREG., hom. 17 in Evang.) Labrum aeneum Moyses ponit, etc., usque ad ut per haec proficere contendamus, per quae profecisse cognovimus quos veneramur.

VERS. 20.---Paxillos quoque. (STRAB.) Paxilli secundum litteram erant in summitate columnarum fixi, quibus funes religabantur: qui cortinas a terra sublevabant, firmati superius quibusdam ansulis, inferius vero religati ad praedictos paxillos cortinas extendebant, ne rugam contraherent.

Mystice vero funes significant sanctam Scripturam: de qua Salomon ait: Funiculus triplex difficile rumpitur [Col. 0293C] (Eccle. IV): quia sancta Scriptura, historia, moralitate et allegoria constans, nullis haereticorum dogmatibus potest disrumpi. Paxilli in modum linguae facti linguas doctorum significant qui Scripturam exponunt. Cortinas etiam a terra sublevant et extendunt: quia subjectos docent sequi, et imitari coelestia, nullamque mali operis vel fraudis rugam contrahere (Ephes. V).



CAPUT XXXIX.

. . . . . . . . . . . . . . . . . . . . . . . . .



CAPUT XL.

VERS. 1.---Locutusque est Dominus ad Moysen dicens: Mense primo, etc. (STRAB.) Primus anni mensis ipse est Nisan, qui et Aprilis, in quo Judaei [Col. 0293D] pascha celebrabant, et tabernaculum erectum est. Allegorice autem primus mensis signat initium gratiae quando tabernaculum Dei, id est Ecclesia erecta est, cum Christus, scilicet crucifixus de latere suo produxit mysteria sanguinis et aquae, quibus Ecclesia dedicatur et consecratur. Et notandum quia hic primus mensis secundi anni fuit: primus enim annus ante legem fuit, secundus annus sub gratia Evangelii, cui Dominus benedixit. Unde: Benedices coronae anni benignitatis tuae (Psal. LXIV). Annus enim benignitatis fuit, quo salus humani generis per humanitatem Christi apparuit: hoc ergo anno tabernaculum Dei erectum est, id est Ecclesia fundata et exaltata.

[Col. 0294A] (RAB. in Exod., tom. II.) Primus annus omne tempus legis, etc., usque ad ut doctores Evangelii his utantur in confirmatione fidei.

VERS. 9.---Unges tabernaculum, etc. (STRAB.) Tabernaculum cum vasis suis unctionis oleo consecratur; quia sancta Ecclesia quidquid agit cum virtutibus suis debet dedicare et consecrare gratiae Spiritus sancti. Oleum quippe unctionis spirituali gratiae comparatur, qua omnium virtutum opera Domino consecrantur.

VERS. 12.---Applicabisque Aaron, etc. (STRAB.) Fores tabernaculi, id est, sanctae Ecclesiae, sunt apostoli, per quos debet aulam coeli ingredi: ad hos applicandi sunt Aaron et filii ejus, id est omnis coetus sanctorum et maxime praepositorum, ut eos [Col. 0294B] imitentur et eorum vestigia sequantur.

VERS. 16.---Et vectes. Vectis non solum parietes nectit, sed et columnas introitus confirmat ne corruant, aut a recto statu deflectant, quia Dominus et utrumque populum in una fide dilectionis sociavit, et eorum doctores, ut in fide et actione et praedicatione perseverent, confortat. Nec mirum si et per capita ipsa, et per vectem capita ipsa continentem, Christus accipitur, quia cujusque electi regendo caput est, unde: Caput viri Christus est (II Cor. XI): et quia non solum singulos ad quaerenda coelestia erigit, sed etiam omnes continet, et ne a recto statu deflecti, nec ab invicem discordando possint separari, vinculo pacis confirmat. Cui simile est quod Dominus dicitur et agnus, et pastor, et ostium, [Col. 0294C] cum pastor agnum pascat, et ambo intrent per ostium; cum proprie sit Verbum in principio (Joan. I, X): horum vero nullum sit proprie, sed figuraliter. Pastor, quia ducit ad pascua vitae; ostium quia non nisi per illum pervenitur ad Patrem; Agnus, quia ab Aegypto salvat. Sic et hic per capita figuratur propter regimen, quo singulis praeest, et per vectem, ob generalem providentiam, quia omnes confirmat (Num. IX; III Reg. VIII).

(BEDA.) Sic anima pro diversis actionibus diversa nomina sortitur. Dum vivificat corpus, anima nominatur; dum vult, animus est; dum scit, mens est: dum recolit, memoria est; dum judicat, ratio est; dum spirat, spiritus est; dum sentit, sensus est.

VERS. 33.---Nec poterat Moyses, etc. (STRAB.) [Col. 0294D] Moyses ergo in hoc loco, sicut in aliis pluribus, figuram tenet Judaici populi. Moyses ergo, nube obstante, in tabernaculum non poterat intrare, quia Judaicus populus nunquam sacramenta Scripturae valuit penetrare. Nubes enim Domini per diem incubabat tabernaculo, et ignis in nocte: hoc loco ignis divinorum mysteriorum scientiam significat. Scriptura enim sancta sanctis, et ignorantiam suam fatentibus, lumen est: iniquis vero, et scientiam jactantibus, nubes, quia excaecat eos.

(AUG., quaest. 176 in Exod.) Notanda est res mirabilis multum, etc., usque ad nubes per diem, flamma per noctem.

In tabernaculo autem Domini erant tabulae, quarum [Col. 0295A] annuns erant infixi vectes de lignis sethim, quibus possent levari et portari de mansione ad mansionem, quae omnia mysteriis plena sunt. Per tabernaculum intelligimus Ecclesiam praesentem, in qua sunt tabulae, scilicet sancti humilitate pleni, quibus quinque vectes sunt affixi, id est spiritualis notitia quinque librorum Moysi, per quam se et alios sustollant ad claritatem aeternae beatitudinis. Per vectes ergo, ut diximus, quinque libros Moysi intelligimus, qui sunt Genesis, Exodus, Leviticus, liber Numerorum, et Deuteronomium: in quibus continetur principium mundi et medium et consummatio. In Genesi describitur creatio mundi, et in Exodo recreatio: in Levitico sacramentorum Ecclesiae administratio; in libro Numerorum Evangelica [Col. 0295B] praedicatio; in Deuteronomio ultima benedictio. Unde et in benedictionibus terminatur. Est itaque in Genesi ordo creationis; in Exodo mysterium recreationis; in Levitico sanctitas Ecclesiasticae administrationis; in libro Numerorum consolatio evangelicae praedicationis; in Deuteronomio consummatio aeternae benedictionis. Inter hos autem quinque libros Moysi excellit Exodus, quem nunc ad manus habemus. In eo enim et quae filiis Israel in figura contingebant, et mysteria plene continentur Christi et Ecclesiae. Hic tamen primum de exitu actuali carnalium filiorum Israel, de historiali Aegypto agitur, in quo significatur spiritualis exitus spiritualium Israelitarum de vera Aegypto, scilicet de tenebris vitiorum. Agitur etiam de transitu maris Rubri [Col. 0295C] et submersione Pharaonis et exercitu ejus, et de liberatione populi Dei: in quo figuratur baptismus sanguine Christi consecratus, in quo diaboli vitia submerguntur, et animae fidelium liberantur. Agitur etiam de pugna Israelitarum cum Amalech, in quo victoria Christi et suorum, et confusio diaboli figuratur. Tandem catalogo mansionum descripto agitur de lege data in monte Sina; in quo nobis innuitur ut, a terrenis sublevati discamus subjici coelestibus disciplinis. Agitur iterum de constructione tabernaculi et vasorum ejus, de vestibus sacerdotum et unctione; in quo intelligitur praesens Ecclesia, et diversae personae fidelium diversis officiis deputatae, sicut vasa diversis usibus deputata erant, vel officiis, et sacramentorum et orationum sacratarum suavissima odoramenta. De his hactenus; nunc dicendum est quod secundum ordinem historiae [Col. 0296A] et secundum allegoriam, congrue in Pentateucho, secundus est liber iste: postquam enim in Genesi egit de creatione coeli et terrae, et de introitu filiorum Israel in Aegyptum, congruit ut consequenter de exitu eorum agat. Ecce quod juxta ordinem historiae congruit: juxta allegoriam quoque non incongrue factum est. Nam postquam dixit de carnali generatione, qua per peccatum primi hominis nascimur filii diaboli, congruit ut statim subdat de regeneratione spirituali, qua per justificationem secundi hominis, id est, Christi renascimur filii Dei. Liber autem iste vocatur Graece, [Figure: [Hebrew Text] 2Kb] veelle semoth Hebraice, exitus vel egressus Latine: ideo quia de exitu filiorum Israel de Aegypto agit. Sed quaeri potest cur liber [Col. 0296B] iste dicatur Exodus, quia de exitu illorum agit, cum in principio non de exitu, sed de ingressu illorum agatur. Ad quod dici potest, quia quamvis specialiter de exitu illorum agere intendat, tamen quia multum tempus profluxit inter exitum, de quo hic agit, et ingressum in quo primus liber terminatur vel terminaverat, ut competentius jungat narrationem suam breviter, prius repetit de introitu, et ita melius descendit ad exitum. Sic et nos in nostris sermonibus facta longa interpositione, dicturi alia, repetimus superiora, ut melius dicta continuemus. His consideratis, videnda est materia, quae est corporalis exitus filiorum Israel de Aegypto, et spiritualis exitus sanctus sanctorum de mundo. Intentione admonet nos spiritualiter exire de conformitate [Col. 0296C] mundi, sicut illi qui corporaliter exierunt de Aegypto, ut sicut fuimus conformes saeculo, ita simus conformes Deo. Modus talis est: breviter tangens de introitu filiorum Israel in Aegyptum, agit de eorum multiplicatione; deinde de novo rege, qui ignoravit Joseph et coepit affligere populum; deinde de plagis-Aegypti, tandem de exitu illorum et de transitu maris Rubri et submersione Aegyptiorum. Tandem pervenit ad montem Sina, in quo lex data est, et agit de tabernaculo; et vasis ejus, et de vestibus sacerdotum et unctione, et sic terminatur.

Nota quod cum eadem sit et indivisa historia, quam proposuit sibi Moyses describendam, tamen per capitula et partes sive per libros eam distinguunt, ut lectoribus fastidium auferatur, sicut viator viam, quae est indivisa, dividit per dietas, ut labor minuatur et absit fastidium.




[Col. 0295]
LIBER LEVITICUS. Hebraice VAIICRA [Figure: [Hebrew Text] 2Kb] (G)*



PRAEFATIO.
[Col. 0295D]

(ISICHIUS in Levit.) Liber iste Leviticus dicitur quia scilicet in hoc nomine totius libri argumentum manifestatur. Tribus Levi tabernaculi ministerium sortita est, in quo sacrificia, et primitias, et primogenitorum [Col. 0296D] oblationes offerri praeceptum est, quia omnia sacrificia ad Levitas pertinent (Num. XVIII). A quibus liber iste congruum sortitus est nomen, qui haec omnia digerit per ordinem.

Latine Offertorius vel sacrificativus dicitur, quia [Col. 0297A] de sacrificiis et caeremoniis agit. Hic bene post Exodum ponitur: in eo enim tabernaculum ordinatur, in hoc ea continentur quae Dominus Moysi de tabernaculo loquebatur, et tabernaculi caeremoniae.

Si quis autem quaerat quare libri legis divisi sunt, cum historia tempore indivisa sit, respondendum est: ut fastidium scilicet lectori auferret librorum divisio, sicut et viae spatia dividit viator, ut tanquam divisus minuatur labor.

Rabanus ab Isichio Hierosolymorum episcopo, qui Leviticum satis plene exposuit, multa collegit, et ab aliis quoque Patribus, qui ejus aliquas sententias exposuerunt, quaedam operi suo apposuit, et ex confuso sententiarum ordine quemdam expositionis ordinem multorum doctorum sententias alternando [Col. 0297B] composuit.

(ISICHIUS in Levit.) Prae omnibus necesse est interpretationem legis ad anagogen trahi, et spiritualem intelligentiam in littera prescrutari. Hoc enim non contradicit legi, sed eam defendit. Spiritualem quippe intellectum diligenter esse inquirendum etiam ipse Christus ostendit, qui in parabolis suis (Matth. XIII) agrum, mundum; agricolam seminantem semen bonum, justos; zizania, malignos; messores quoque, angelos; et inimicum superseminantem, diabolum appellavit. Quis ergo vetat bovem eum qui operatur justitiam, appellare; sicut ovem, simplicem; et innocentem, columbam: et turturem sublimius agentes et contemplationi vacantes? Nunquid non Ezechiel Hierusalem leaenam dixit: et catulum ejus, [Col. 0297C] Eliachim, qui ductus est in Aegyptum, et alium catulum Joachim in Babylonem ductum? (Ezech. XIX.) Non solum quae in parabolis dicta sunt, sed et quae secundum historiam sunt, ad sublimiorem ducenda esse intellectum Paulus ostendit, dicens: Scriptum est quoniam Abraham habuit duos filios, etc.; post quae addidit: Quae sunt secundum allegoriam dicta: haec enim sunt duo Testamenta, etc. (Gal. IV). Fortassis autem noxia erit littera spoliata spirituali intelligentia, et variis reprehensionibus obnoxia. Unde per Ezechielem et bonam legem, et non bonam Dominus appellat, dicens: Dedi eis praecepta mea, et judicia mea ostendi eis, quae faciat homo et vivat in eis. Et alibi: Dedi eis mandata non bona, et judicia [Col. 0297D] in quibus non vivant. Patet ergo bona esse et non bona; et in quibus vivant et in quibus non vivant: qui enim custodit sanctum Spiritum, vivit in eis; qui autem secundum carnem, moritur, quia vitam non cognoscit in eis. Deinde legislator non semper, sed certo tempore voluit custodiri legis superficiem, ut reprimeret duram Judaeorum cervicem; unde: Scio quod populus iste durae cervicis sit (Exod. XXXII); Osee autem vocat Judaeos vitulam consternantem, quae scilicet nullo modo domatur. Et alibi: Ephraim vitula docta diligere trituram, transivi super pulchritudinem colli ejus (Osee. X); in quo obedientia significatur. Jugum enim legis imposuit, ut humiliati libenter susciperent leve et suave jugum Evangelii (Matth. XII).

[Col. 0298A] (ORIG., homil. 1, in Levit.) Si secundum quosdam etiam nostrorum simplicem intellectum sequamur, et absque ulla, ut ipsi nos ridere solent, stropha verbi et allegoriae nubilo vocem legislatoris excipiamus, ego ecclesiasticus sub fide Christi vivens, et in medio Ecclesiae positus, ad sacrificandum vitulos vel agnos, et ad offerendam similam cum thure et oleo, divini praecepti auctoritate compellor: ipse ergo Dominus, ipse Spiritus sanctus deprecandus est, ut omnem nebulam peccati quae visum cordis nostri obscurat, auferre dignetur, ut spiritualem intelligentiam intueamur, secundum illud: Revela oculos meos et considerabo mirabilia, etc. (Psal. CXVIII).

(ISID.) Omnis hostiarum diversitas Christi hostiam praefigurabat. Unde, veritate oblata, cessavit umbra [Col. 0298B] (I Cor. XV), verum sacrificium veri et aeterni sacerdotis praefigurans. Ideo autem hostiis animalium propter emundationem oblatis, una vera hostia Christi promittebatur, in qua fieret remissio peccatorum contractorum de carne et sanguine, qui regnum Dei non possidebunt: quia substantia corporalis in coelestem mutabitur qualitatem. Christus in vitulo propter virtutem crucis offerebatur; in agno, propter innocentiam; in ariete, propter principatum; in hirco, propter similitudinem carnis peccati; in turture et columba, quia Deus et homo. Mediator enim Dei et hominum in duarum substantiarum conjunctione monstrabatur; in similaginis conspersione, credentium per aquam baptismi collectam esse Ecclesiam, id est corpus Christi, ostendebatur. Nos autem moraliter [Col. 0298C] offerimus vitulum, cum carnis superbiam vincimus; agnum, cum irrationabiles motus corrigimus; haedum, cum lasciviam superamus; columbam, dum simplices sumus; turturem, dum casti sumus, vel dum castitatem servamus; panes azymos, cum non in fermento malitiae, sed in azymis sinceritatis et veritatis epulamur.

(RAB.) Singula sacrificia, imo singulas pene syllabas, et vestes Aaron, et totum Leviticum ordinem coelestia dicit spirare sacramenta.

Origenes quoque ait: Quia sicut in novissimis diebus Verbum Dei ex Maria virgine carne vestitum processit in mundum; cujus caro ab omnibus videbatur, divinitas paucis et electis cognita tegebatur: sic verbum Dei per prophetas profertur ad homines, [Col. 0298D] ibi carnis, hic litterae velamine tectum. Littera tanquam caro aspicitur: spiritualis sensus tanquam divinitas sentitur.



CAPUT PRIMUM.

VERS. 1.---Vocavit, etc. (ISICH. in Levit.) Per conjunctionem sequentia jungit praecedentibus; initium, scilicet libri hujus cum fine praecedentis: unius enim et ejusdem diei opus in utroque continetur. Liber quoque Numeri, quia nihil habet medium inter se et Leviticum, simile sortitur prooemium; hoc est: Locutusque est Dominus ad Moysen in deserto Sinai, etc. (Num. I). Nihil ergo post historiam Levitici ante historiam Numeri populus egit: neque enim locum mutaverat, quia necdum tabernaculum [Col. 0299A] dedicaverat, nec multum temporis praeterierat. In primo quippe mense secundi anni, ejusdem mensis initio agere coeperunt. In Exodo autem et Genesi, quia multum temporis medium, mortis Joseph et egressionis filiorum Israel, fluxerat, conjunctio non obtinet principium, sed opportunum dispensationi eorum dispensatur exordium: Haec sunt nomina filiorum Israel, qui ingressi sunt Aegyptum.

(ISICH.) Secundum LXX. Revocavit. Sicut secundum eos revocavit Deus Beseleel ex nomine, quando praecepit fieri tabernaculum secundum figuram, quae ostensa est in monte: ergo et nunc quamdam sacrificiorum intelligibilium imaginem describere praecepit; haec revocatio quippe quamdam dispensationem rerum vel verborum ad superiora respicientium [Col. 0299B] innuit.

(ORIG. hom. 1 in Levit.) Vocavit autem, etc. In principio, etc., usque ad qui ad haec audienda interiores aures afferunt mundas.

(ISICH. in Levit.) Quod non diligat Deus Judaeorum sacrificia, etc., usque ad et aperte haec vocatio dispensationem verborum vel rerum respicientium ad superiora innuit.

(ORIG. homil. 1 Exod.) Hominem quem primo posuit ad offerendum Domino, etc., usque ad sacrificium quoque duplex est quod et terrestria et coelestia salvet.

(ID., ibid.) Homo qui ad imaginem Dei et similitudinem factus rationabiliter vivit, etc., usque ad et collum ejus sicut turturis.

[Col. 0299C] (ISICH. in Levit.) Simplicem designat hominem, etc., usque ad jumentis etiam salus conceditur.

(ID.) Sacrificium Deus exigit ut nobis proficiat, non sibi, etc., usque ad quae tandem pro nobis aut contra nos testimonium dicant.

VERS. 3.---De armento, etc. (ISID.) Primum sacrificium est vitulus, id est Christus, de armento, id est de patriarcharum stirpe progenitus, qui aratro suae crucis terram carnis nostrae perdomuit, et Spiritus sancti semen virtutum fruge ditavit.

(ORIG., ut supra.) Vitulus superbus, caro nostra, etc., usque ad oleum autem charitatis et pacis et aliarum virtutum non habuerunt.

Ad placandum, etc. Juxta LXX autem hoc acceptum dicit offerenti, scilicet si enim acceptum nobis [Col. 0299D] vere sit, et cor nostrum recte judicans, nullique adhaerens passioni, munus ad suscipiendum dignum probaverit: tunc orare in conspectu Domini, id est remissionem possumus obtinere. Unde coram ipso suadebimus corda nostra, quia si reprehenderit nos cor nostrum, scimus quia major est Deus corde nostro, et cognoscit omnia, etc.

VERS. 4.---Ponetque, etc. Quod nos hostiam dicimus, Graece dicitur, in quo intelligibile holocaustum significatur. Spiritualiter enim fructificat, qui per spiritualem conversationem efficitur holocaustum: propter quod qui offert, manum in caput hostiae ponit, quod significat initium praedictae conversationis, quam qui offert, ipse sibi causa promissionis [Col. 0300A] est. Sponte enim offert, quia donum est, et omne donum voluntarium est. Si enim promissionem suam trangressus fuerit, seipsum accusat, cum poenas luerit. Sic autem acceptabilis erit, et ad expiationem suam proficiens, cum positione manus manifestaverit, quia sponte non necessitate obtulerit.

VERS. 5.---Immolabitque, etc. (ISICH. in Levit.) Non solum enim propriam conscientiam et conversationem Deo debemus offerre, etc., usque ad sicut Christus ostium appellatur, sic doctrina apostolica quam largitur.

Filii Aaron. (ORIG., ubi supra.) De genere Aaron erant Anna et Caiphas, et alii qui Christum pronuntiaverunt esse reum mortis, et effuderunt sanguinem [Col. 0300B] ejus ad basim altaris: ibi enim est occisus, ubi altare erat et basis ejus, unde: Non capit prophetam perire extra Hierusalem.

VERS. 6.---Detractaque, etc. (ORIG., ibid.) Sacerdos pellem detrahit, etc., usque ad terrena coelestibus et divinis humana sociavit.

(ID) Intestina cum pedibus jubet aqua dilui, in significationem baptismi. Intestina lavat, qui conscientiam purgat; pedes abluit, qui consummationem suscipit sacramenti. Qui enim mundus est, non indiget nisi ut pedes lavet, sed est mundus totus (Joan. XV): nec quisquam potest habere partem cum Jesu, nisi laverit pedes ejus.

(ISICH. in Levit.) Pellis detrahitur cum divitiis et quibuscunque saecularibus exspoliamur, etc., usque [Col. 0300C] ad Christum imitantes sicut possumus.

(GREG. lib. I Moral., cap. 40.) Pellem hostiae detrahimus, etc., usque ad nihil lubricum in ara suae orationis imponat.

VERS. 10.---Quod si, etc. (ISICH. in Levit.) Paucis immutatis eadem dicit, etc., usque ad unde: Filius non portabit iniquitatem patris, etc.

Anniculum, etc. (ISID.) Agnus oblatus, Christus innocens crucifixus. Unde: Ecce agnus Dei, ecce qui tollit peccata mundi. Bene haedus offertur, quia per mortem Christi jugulatur diabolus auctor peccati.

(ISICH.) Hoc de bobus non praecepit, etc., usque ad propterea holocaustum dicitur etiam sine operatione [Col. 0300D] justitiae.

VERS. 11.---Ad latus, id est Gentilitatem altare respicit, quia pro gentibus celebrata est passio Christi. Nos vero ad aquilonarem partem altaris sacrificium offerimus, dum memoriter passionem Christi pro gentibus factam credimus.

VERS. 13.---Omnia adolebit. Haec omnia super altare offerentem ponere jubet ut omnem nostrum hominem, spiritualibus scripturis quae de intelligibili altari Dominici corporis dictae sunt, coaptemus, et ad imitationem ejus vivere studeamus.

Et odorem. Quando sacrificium nostrum holocaustum fit, et offerimus omnia super intelligibile altare, tanquam imitatores Christi conversationem [Col. 0301A] vitae nostrae conformantes ei, tunc offertur Domino odor suavissimus.

VERS. 14.---Si autem. (ISID.) Turtur, caro Christi, secundum illud Salomonis: Pulchrae sunt genae tuae sicut turturis: Columba Spiritum sanctum significat. Unde: Super quem videris Spiritum descendentem sicut columbam, hic est Filius meus. Turtur ergo columba caro Christi est Spiritui sociata: haec tria sacrificia offert homo, id est Christus, de bobus scilicet, pecoribus, et avibus.

(ISICH. in Levit. Admirabilis verborum subtilitas, etc., usque ad, contemplantur et sapiunt coelestia, ubi Christus est in dextera Dei sedens.



CAPUT II.

[Col. 0301B] VERS. 2.---Anima, etc. A meliori parte totum hominem significat: requirit enim spiritualem et perfectum auditorem, quia anima est sapientiae capax, non caro.

(ISID.) Anima, etc. Quartum sacrificium offert anima. Simila Ecclesiam significat, quae de multis personis quasi granis est collecta, legis et Evangelii mola inter litteram et spiritum separata, per aquam baptismi adunata, chrismate peruncta et solidata spirituali igne; per humilitatem fit accepta hostia.

(ORIG.) hom 2 in Lev. Anima. Quae scilicet nec vitulum habet, etc.; usque ad oleo divinae misericordiae vel gratiae.

Mystice, significat, sicut ibi: Cunctae animae quae [Col. 0301C] ingessae sunt cum Jacob in Aegyptum, etc. (Gen. XLVI.) Lucas autem ait: Eramus autem omnes animae in navi ducentae septuaginta sex (Act. XXVII). Forsitan per animam, Gentilem significat. Supra enim filiis Israel praecepit, ut sacrificia offerrent cum sanguine. Hic autem qui est sine lege, offerre praecipiens, non dicit homo, sicut supra, sed anima. Animalis erat Gentilis, non intelligens ea quae sunt Dei, sed vocatur ad oblationem misericordia Dei, ut percipiat salutem; cum pro peccatis sacrificia disponit, qui nec habet ovem nec capram, turturem vel columbam offerre praecipitur; qui nec habet illud, similam. Non enim jam ex operibus, ut pauper virtutibus, sed sola cognitione Dei salvatur, quae licet principium sit salutis, tamen thus et [Col. 0301D] oleum, supponendum, ut gratia de eleemosynis et orationibus misceatur. Unde angelus ad Cornelium ait: Orationes tuae et eleemosynae tuae ascenderunt ad Dominum (Act. X). In thure interiores curantur passiones, et fumo ejus sanantur occuli ex infirmitate lacrymantes. Oratio quippe animae passiones sanat, oculos interiores curat ab ignorantia lacrymas ex aegritudine peccati accendentes fugat.

VERS. 2.---Filios, ministros Ecclesiae; quia quidquid offerimus, cum sanctis Ecclesiae doctoribus conferre debemus. Unde Paulus cum apostolis contulit Evangelium, ne in vacuum cucurrisset (Gal. II).

Quorum. Unitas Ecclesiae pugillum similae tollit, [Col. 0302A] quia pro capacitate sensus unusquisque fidelis Scripturae scientiam debet appetere. Unde: Non plus sapere quam oportet, sed sapere ad sobrietatem. Quorum unus, etc. (Rom. XII). Notandum quod pugillus similae et olei, totum vero thus offerri jubetur; quia sapientia quae in simila, et charitas vel misericordia quae in oleo signatur, in hac vita non possunt esse plena. Unde: Videmus nunc per speculum in aenigmate: et, nunc cognosco ex parte, etc. (I Cor. XII). Olei quoque pars offertur, quia misericordia nunquam impletur, quia etsi miserearis quantum potes, plus tamen debes velle. Charitas etiam quae oleo figuratur, in praesenti inchoatur, in futuro perficietur. Thus autem totum crematur, quia semper orationi insistitur.

[Col. 0302B] Similae. Scientiae vel cognitionis Dei. Accepta enim est scientia a Deo, quam fides comprehendere potest, et sicut qui pugillo vult plus comprehendere, nihil proficit, totum quippe decurrit: sic fides est mensura scientiae Dei. Credere enim oportet accedentem ad Deum, et quod non est ex fide, peccatum est (Heb. XI).

Memoriale, etc., cognitionis Dei perfectam scientiam, cujus memores erimus, quae nunquam destruitur; et eam quae nunc est, non ut contrariam, destruit, sed partem minimam esse per plenitudinem suam ostendit: Cum enim venerit quod perfectum est, evacuabitur quod ex parte est (I Cor. XIII).

VERS. 3.---De sacrificio, etc. (ISICH. in Lev.) De illa scilicet perfecta et in coelis abscondita, in Christoque [Col. 0302C] reposita scientia, in quo sunt omnes thesauri sapientiae et scientiae absconditi (Col. II).

Aaron, montanus interpretatur, id est, altiora de Deo intelligens; vel arcanus, quasi in se legem Dei et eloquia habens: hic sacrificium offerre potest. Sanctum sanctorum, est de oblationibus Domino: partile enim est quod reliquum est, omnes tamen scientias superans et ad perfectionem exaltans

VERS. 4.---Cum obtuleris sacrificium, etc. (ISICH., ibid.) Sacrificium Christus pro nobis immolatus.

Coctum in clibano virginis, scilicet utero. Clibanus enim panem suscipit et ignem: sic uterus virginis panem vitae, id est, Dei verbum, et ignem Spiritus sancti de coelo suscepit. Unde: Spiritus sanctus superveniet in te, etc. (Luc. I). Si ergo offers munus [Col. 0302D] incarnationis Christi, quae facta est in ventre virginis, non est acceptum Deo, nisi de simila, id est, scientia vel notitia Dei fiat. De hac re siquidem locutionem ab apostolis et a prophetis suscipimus, Verba apostolorum sunt panes, lagana prophetarum. Quanto enim panes laganis, ad nutriendum aptiores, tantum praecellunt verba apostolorum verbis prophetarum. Utrique autem azymi sine fermento scientiae saecularis. Utraque tamen in oleo fiunt, concorditer enim ab illis de Christi miseratione scriptum est, quia apostoli et prophetae scripserunt, sed apostoli plenius scripserunt, qui completum ostenderunt, quod illi nuntiabant futurum.

Lagana. Panis latus et tenuis, qui prophetiam et [Col. 0303A] legem significat, quantum enim distat inter soliditatem panis et tenuitatem lagani, tantum inter Evangelium et verba legis et prophetarum: haec tamen oleo lita, quia lex et prophetia charitatem Christi praedixerunt, qua in salutem humani generis venit.

VERS. 5.---Si oblatio tua fuerit, etc. (ISICH. in Lev.) Oblatio de sartagine, etc., usque ad et ideo ab ejus scientia recessit.

Similae conspersae, etc. Quia mortuus est et misertus nostri.

Absque fermento, id est, sine macula.

VERS. 6.---Divides eam minutatim: ut sermonem passionum ejus, qui per partes processerunt, dividamus, alapas, scilicet colaphos, sputa et vulnera [Col. 0303B] diligenter distinguamus.

Et fundes super, etc., ut quemadmodum misericorditer pro nobis mortuus est, nos quoque pro fratribus usque ad mortem misereamur.

De sartagine. Sicut enim sartago media inter ignem et cibum, sic quodammodo crux inter impassibilem divinitatem et humanitatem, quae igne passionis est assata. Et sicut in sartagine mollia durescunt, dura mollescunt, sic in passione crucis lapidea corda mollita, mollia et fluxa solidata. De sartagine ergo sacrificium offerre est de mysterio crucis cum veneratione disputare.

VERS. 7.---Sin autem de, etc. (ISICH. in Lev.) Sicut in sartagine crucem, etc., usque ad ex misericordia quippe mortem sustinuit, et resurrectionem [Col. 0303C] dispensavit.

Sin autem, etc. Moraliter, similam offert qui in aliquibus communis vitae usibus bene conversari studet. Haec oleo conspergenda est, quia omnis anima oleo eget misericordiae, nec vitam praesentem evadere potest, nisi misericordia coelestis affuerit. Clibanus autem pondus tentationis exprimit, sartago constantiam et robur animi, craticula multiplicem impugnationem.

VERS. 11.---Omnis oblatio. (ORIG. homil. 2 in Lev.) Dicat aliquis, etc., usque ad hoc modo verius et perfectius secundum Evangelium sacrificia offers, quae jam secundum legem non potest offerre Israel.

Fermenti ac mellis. Nihil voluptuosum, nihil suave placet Deo, sed quod habet aliquid mordacitatis et [Col. 0303D] severitatis. Unde pascha cum amaritudinibus manducatur.

Ac mellis. Gentilis eloquentiae, quae voce suavis est, non re. Unde: Favus distillans labia meretricis (Prov. V). Quod autem dicitur in Canticis: Mel et lac sub lingua tua (Cant. IV), praesentibus non contradicit. Sub lingua enim dicitur, non in lingua, ut ostendatur paganorum sapientia, et Judaeorum littera linguae Ecclesiae, id est doctrinae subjecta esse. Horum non vult integram doctrinam offerre. Unde ait: Non adolebitur in sacrificium, id est, holocaustum: primitias tantum eorum offeretis. Primitias enim illius sapientiae offerimus, non totam, sicut Paulus ad Athenienses, inquit: Sicut vester poeta dixit: hujus [Col. 0304A] et genus sumus. Quod enim invenit congruum scientiae Dei, non respuit: non tamen ultra testimonia multiplicavit, quia placuit Deo per stultitiam praedicationis salvos facere credentes; unde Moyses ait: Super altare vero non imponentur, et cum liceret dici non ponentur, dicit: Non imponentur in odorem suavitatis: significans, quia si tentaverimus de exterioribus divinitatis adipisci notitiam, tale sacrificium ad altare non ascendit, sed deprimitur in terrenis, quia de terra est.

(BEDA. in Lev., tom. II). Quod mel in Dei sacrificium non offerretur, etc., usque ad imperfecta quaeque omittimus.

VERS. 13.---Sale condies nec auferes sal foederis. Apostolica sapientia. Unde: Vos estis sal terrae, etc. [Col. 0304B] (Matth. V). Sicut omnis cibus sale conditur, ita apostolica doctrina sermo praedicationis. Ideo praecipitur sal in omni sacrificio offerri, ut secundum Apostolicam doctrinam et institutionem et imitationem operis vivamus. Unde Paulus, ait: Imitatores mei estote, sicut et ego Christi (I Cor. IV). Et alibi: Superaedificati super fundamentum apostolorum et prophetarum (Eph. II). Unde et legislator non dixit simpliciter sal: sed, sal foederis Dei tui. Sicut enim foedus rationale, sic etiam sal rationale. Testamenti ergo Evangelici et salis Apostolici nos commonere voluit. Oleum in sacrificium offertur, si cum hilaritate offeramus, non ex tristitia aut ex necessitate. Hilarem enim datorem diligit Deus (II Cor. IX).

Sal qui stypticam vim habet, et contrarius est [Col. 0304C] melli, jubetur addi sacrificiis: sal symbolum est prudentiae, quae restringit et exsiccat voluptatem.

In omni oblatione, etc. Placere enim Deo non poterit quod non ad normam voluntatis ejus correctum fuerit. Nam si in rebus humanis tanta cautela agendum admonuit quidam de mundi hujus sapientibus, ut diceret: Omnis actio temeritate et negligentia vacare debet: quid de Dei rebus aestimandum est?

Si autem obtuleris, etc. (ORIG., lib. I in Levit.) Secundo in loco primitiarum, etc., usque ad quia littera separabatur a spiritu.

(ISICH.) Confringes in morem, etc. Non modo praecepit eos Dei notitiam, etc., usque ad per eleemosynam quippe et orationem scientia divina nobis perficitur.



CAPUT III.
[Col. 0304D]

VERS. 1.---Quod si hostia, etc. (ORIG. homil. 3 in Levit.) Transmissis caeteris, de salutaribus sacrificiis dicit, quae de animalibus, id est bobus et capris et ovibus offeruntur, et nihil ultra ad immolandum substituitur: nec aves quidem, quae in offerendis muneribus substitutae sunt superius. Qui enim salutares offert hostias salutis suae conscius est: necesse ergo habet ut magna et perfecta offerat, unde Apostolus: Perfectorum autem est cibus solidus (Heb. V).

(ISICH.) Quod si hostia, etc. Sunt secundum leges diversae hominum conversationes, etc., usque ad oportet enim eas digne conversari, ut perveniant ad salutem.

[Col. 0305A] Marem sive feminam, etc. (ISICH.) Superius in holocaustum tantum mares offeruntur, etc., usque ad id est infirma opera cum fortioribus.

VERS. 3.---Adipem qui, etc. (ID.) Oportet intelligibilem adipem offerri, etc., usque ad et per deliberationem massam sanctificemus.

Vitalia. LXX: Ventrem, id est cor, cujus secundo facit mentionem juxta LXX, quia duplicem habet operationem secundum medicos, quia per unam partem alimentum trahit, quam vocant ventrem superiorem: per alteram purgationem discernit, quam vocant ventrem inferiorem. Renes sunt genitalium seminum ministeria, cum ventre et femoribus communicantes. Primum ergo adipem, qui supra ventrem est, et duos renes, et adipem qui super eos est, [Col. 0305B] id est super femora, quae renibus sunt vicina, jubet offerri: in medio enim femoris et ventris sunt positi.

VERS. 4.---Reticulum jecoris: Id est, epatis, in quo delectatio vel concupiscentia. Unde juxta LXX pinna epatis cum renibus auferetur: jecur enim in renibus vim operationis ministrat.

VERS. 6.---Si vero de ovibus fuerit, etc. (ISICH). Quem praecipiat offerre bovem, etc., usque ad in lumbis quoque operatio generationis.

VERS. 9.---Et caudam. LXX: Lumbum sine macula integrum, ne scilicet aliud offeratur Deo, aliud adversario. Sufficit enim huic ad veniam quae virtutis sunt non agere; sin autem mala operatur, veniam non consequitur. Unde: Estote simplices sicut columbae. [Col. 0305C] Columbae enim nimiam simplicitatem habent, malitiam nullam. Qui de bobus sacrificium offert, lumbum Deo offerre non eget: quem in bonis operibus constringit et exercet. Qui de capris immolat, non habet lumbum immaculatum quem offerat, quia eum olim peccato maculavit. Qui ergo non fuit in peccatis, immaculatum lumbum offerre potest, non qui peccator fuit. Hac causa in sacrificio pacificorum capras ab agnis distinxit.

VERS. 17.---Nec adipem. Propriam concupiscentiam, id est carnalem habere non debemus: Quisque enim tentatur a concupiscentia sua abstractus et illectus. Sanguinem prohibet comedi, ne quemquam interficiamus: sanguinem enim edere, bestiarum, [Col. 0305D] id est crudelium, est. Ideo aut omnino additur: ut et proximis parcamus et nobis. Deo autem debet anima immolari, unde jussit sanguinem fundi circa basim altaris.



CAPUT IV.

VERS. 1-2.---Locutusque etc. Anima quae peccaverit, etc. (ORIG., hom. 2 in Levit.) Recte animam dicit, etc., usque ad et spiritus dux ad virtutem, si eum sequi velit.

(ISICH.) Anima cum peccaverit, etc. Nihil necessarium legislator omisit, etc., usque ad unde, Qui nescibat peccatum, pro nobis peccatum factus est.

VERS. 3.---Si sacerdos, etc. (ORIG. Observandum est quod in peccato pontificis legislator non addit [Col. 0306A] quod ignorans aut nolens peccaverit: neque enim ignorantia in eum cadere potest, qui ut doceret caeteros provectus est.

(ID.) Si sacerdos, etc. Terror simul et misericordia, etc., usque ad qui conscientia infirmitatis mordetur.

(Id.) Si sacerdos, etc. Pontifex, sensus pietatis et religionis, etc., usque ad Christi morte reparatur.

VERS. 3.---Vitulum immaculatum Domino, etc. (ID.) Secundo invenimus offerri a pontifice vitulum in holocaustum, etc. usque ad in quo passus est Christus.

VERS. 5.---Hauriet quoque de sanguine, etc. Sanguinem vituli in tabernaculum, id est, in coelum intulit: cum post resurrectionem coelos conscendens, [Col. 0306B] vultui Patris astitit, quasi offerens sanguinem passionis, interpellans pro nobis.

VERS. 6.---Septies: pro dimissione, scilicet peccatorum et sub ministratione spiritalium donorum. Sanguis autem passionem significat, secundum illud: Mundus ego sum a sanguine justi hujus. Et alibi: Sanguis ejus super nos, etc. De hac aspersione Petrus ait: In obedientiam et aspersionem sanguinis Christi, etc.

Velum, humanitatem Christi. Nam sicut velum erat inter sancta sanctorum et exterius tabernaculum, ita caro Christi est inter nos, qui exterius tabernaculum sumus, et divinitatem, quae per sancta sanctorum significatur. Contra velum ergo testimonii sacerdos sanguinem vituli aspersit, quia Christus [Col. 0306C] carnem suam sanguinem passionis cruentavit.

Contra velum, etc. Multis nominibus carnem Domini appellat, quia operatio ejus multa. Unde ipse Dominus seipsum, modo sacrificium (Luc. XXI), modo pastorem, rursus vitem, deinde panem vitae et granum tritici, translatis vocabulis nominavit. (Joan. X, XV, VI, XII) Sic et Moyses carnem ejus velum appellavit. Unde Paulus: Initiavit nobis viam per velamen, id est carnem suam (Heb. X). Velum quoque sanctuarii exhinc appellatur, quia in eo sancti sanctorum caro figuratur.

VERS. 7.---Super cornua. Hoc altare sedem Dei, id est Seraphin significat, unde Esa: Volavit ad me unus de Seraphin, et in manu ejus calculus, quem forcipe tulit, de altari (Isa. VI). Thymiama, secundum [Col. 0306D] LXX, compositiones omnium virtutum. Ubi enim decet compositas esse virtutes, nisi in sede Dei? de coelo namque ad nos descendunt. Unde Jacobus ait: Quae autem desursum sapientia (Jac. III). Quatuor autem virtutes, sapientia, justitia, fortitudo, temperantia, quia caeterarum virtutum genera continent, nominantur cornua: has inungit Deus proprio sanguine confortans, scilicet majori et perfectiori virtute, ut possint contra adversarias potestates fortitudinesque praevalere.

Altaris, etc. Angelicarum virtutum. Si enim homines gratum Deo odorem bonorum operum reddunt, quanto magis sancti angeli in puritate naturae permanentes? Si autem peccatum quod Christi sanguine [Col. 0307A] piaretur, non admiserunt, per sanguinem tamen ejus nobis pacificati sunt, et numerus eorum reparatus.

In basim. Basis, pars altaris inferior, infirmos homines significat. Sanguine enim Christi non solus numerus angelorum restitutus est, sed et homo redemptus: ideo angelorum quoque redemptio Christus dicitur (Col. I).

Altaris holocausti. Corporis Christi. Ipse enim est sacerdos, ipse sacrificium, ipse et altare. Sicut enim multa operatur, ita convenienter multis nominibus appellatur. Unde Paulus: Habemus altare de quo non habent potestatem edere qui tabernaculo deserviunt (Heb. XIII): hoc est, corpus Christi, de quo non licet edere Judaeis; hoc altare est in introitu [Col. 0307B] tabernaculi, id est coeli, quia per ipsum ingressum habemus in coelum.

Et adipem. Mystice, delectationes et desideria carnis; quae tamen omnia non sunt in Christum recipienda, sicut gulae, et coitus desiderium. Quae autem habuerat, habuit ex nobis, ut sitim et esuriem, et hujusmodi. Haec autem Patri obtulit, ad cujus transtulit gloriam, et nobis in exemplum protulit, ut ad Deum desideria nostra referamus.

VERS. 9.---Duos renunculos et reticulum, quod est super eos juxta ilia. (ISICH.) Quae fiunt et in sacrificio pacificorum, vel salutari. Et in duo sacrificium dividit, ut sacrificium Christi liceat omnibus imitari tam his scilicet qui inferioris sunt conversationis, [Col. 0307C] quibus sacrificium pacificorum convenit, quam his qui altiora sequuntur, quibus sufficit si sequentia imitantur.

VERS. 11.---Pellem vero et omnes carnes cum capite et pedibus et caetera. Hoc praecipit ut Christum non dividas, sicut quidam dividunt dicentes: Qui de Maria passus, qui de Deo passus non est; Nobis autem unus est Deus Jesus Christus per quem omnia (I Cor. VIII). Caro enim in Domino omnis humanitas est, secundum quod dicitur: Verbum caro factum est (Joan. I). Unde ait: Carnes ejus cum capite et pedibus vel extremis secundum alios, ut per haec verba, eum qui pro nobis passus est, primum et novissimum esse credamus: ipse enim est ante omnia, et in ipso constant omnia. Cum intestinis et fimo, [Col. 0307D] LXX: cum ventre et stercore. Venter autem significat mentem; eum ergo qui pro nobis passus est, mentem humanam habuisse minime dubitemus, quod quidam haereticorum negant. Fimus, peccatum humani generis, signat quod crucifixus in se suscepit. Fimus, cum sit immundus, gerentem non polluit; neque naturae nostrae est, quamvis in nobis sit: sic peccata nostra, quae Dominus portavit, aliena ab illo fuerunt, nec eum polluerunt.

Intestinis et fimo, etc. (ORIG.) Forte ad comparationem, etc., usque ad plenius legislator in sequentibus figurat ejus mysterium.

VERS. 13.---Quod si omnis turba. (ISICH.) Idem praecipit in sacrificio turbae et sacerdotis, etc., usque [Col. 0308A] ad pro ipsis enim crucifixoribus oravit: Pater, ignosce illis quia nesciunt quid faciunt.

VERS. 21.---Vitulum efferet extra castra (ID.) Sufficit nobis conclusio legis ad manifestanda praesentia, nihil enim praecipitur hic mutari pro peccato multitudinis. Manifestum est quod idem peccatum plebis et sacerdotis intelligit, ideo in utroque idem sacrificium ordinavit.

VERS. 22.---Si peccaverit princeps et fecerit. (ID.) Sicut in spontaneis sacrificiis, etc., usque ad sabbatum enim ad otium malorum datum est.

(ORIG.) Princeps iste potest dici vis rationis, quae intra nos est, quae si peccet, ut aliquid stultum agamus, sententiam illam timeamus: Vos estis sal terrae. Si vero sal infatuatum fuerit, ad nihilum valet [Col. 0308B] nisi projiciatur foras, et conculcetur ab hominibus. (Matth. V.)

VERS. 23.---Hircum de capris. Non capram, facilem scilicet vel mediocrem, sed difficilem et asperam poenitentiam. Quanto enim quis intellectu praeeminet, tanto, si peccat, pro majori culpa majorem poenam sustinet.

VERS. 24.---Ponet manum, etc., per semetipsum peccatum manifestans, et offerens confessionem suam. Ipse autem juxta LXX, non occidit, sed alii; quia illi est necessarium aliorum auxilium, ut poenitentia suscipiatur, nec sacerdos occidere praecipitur, ait enim:

Cumque immolaverit, etc., nec addidit, quis immolare debeat, licet enim in sacrificio poenitentiae [Col. 0308C] alterius uti adjutoriis: unde Jac.: Orate pro invicem, ut salvemini.

Ubi solet mactari, etc. Quia similiter placent Deo digna peccatorum poenitentia et fortia justorum opera.

VERS. 25.---Cornua altaris, etc. Super crucem offeruntur primitiae sanguinis qui pro peccato offertur, quia opus crucis et effectus peccatorum nostrorum perfecta remissio est.

Et reliquum fundens. Omnem scilicet poenitentiam evangelicae praedicationi tribuens cujus intentio est ut se corrigat et salvetur qui poenitet. Unde in principio Evangelii Dominus inquit providenter: Poenitentiam agite, appropinquat enim regnum coelorum. [Col. 0308D] (Matth. III.)

VERS. 27.---Quod si peccaverit, etc. (ORIG. hom. 2. in Levit.) Faciens unum ab omnibus mandatis Domini, etc., usque ad cum agnoscit immolare sacrificium laudis.

De populo, etc. (ORIG.) Ad distinctionem ejus, etc. usque ad propter nos necessarium ducit.

Si autem de pecoribus. (ISICH.) Oblationi caprae quam offerunt qui de populo sunt, etc., usque ad de capra et ove similia praecipit.



CAPUT V.

VERS. 1.---Si peccaverit anima, etc. (AUG. quaest. 1 in Levit.) Videtur dicere peccare hominem, etc., [Col. 0309A] usque ad sed statim subjunxit: Anima quae tetigerit aliquid immundum, etc.

(ISICH.) Si peccaverit, etc. Non repetit quae superius dixit, etc., usque ad quia alterius peccatis vel errori non debemus consentire, sed arguere.

VERS. 2.---Anima qui tetigerit. (ISICH.) Non corporis, etc., usque ad sed potest dicere cum David: Anima nostra sicut passer erepta est de laqueo venantium (Psal. CXXIII).

(GREG. lib. XXXII Moral., cap. 4 tom. II.) Juramentum proferre est voto nos divinae servitutis alligare, etc., usque ad igni doloris ardemus.

VERS. 4.---Anima quae juraverit, etc. (AUG., quaest. 2 in Levit.) Quid est quod pro tacito perjurio, vel tacto morticino, vel aliquo immundo nullum sacrificium [Col. 0309B] praecipitur? Pro eo vero quod quisque falsum nesciens jurat, agnam vel capram offerri decernit? an pro omnibus supradictis hoc sacrificium oportet intelligi? Omnibus enim enuntiatis intulit sacrificium expiationis.

Intellexerit delictum. (ISICH.) Notandum quod delictum, etc., usque ad sicut sequentia ostendunt.

VERS. 7.---Sin autem non potuerit, etc. (ID.) Hoc adjiciamus, ut si quid horum princeps peccaverit, hircum offerat de capris, condignam scilicet poenitentiam sibi, qui nec peccare debuit, nec communicare aliis, nec subditos ad peccandum provocare. Quod ergo evenire non debuit, indiscussum reliquit.

Sin autem, etc. (ID.) Qui non potest affligere se continue, etc., usque ad quia seipsum plenissime [Col. 0309C] Deo sacrificat.

VERS. 8.---Retorquebit caput (GREG., hom. in Ezech.) Mors Christi ad conjunctionem sui corporis, etc., usque ad omnes nos sibi verius in ipsam mortem suam conjunxit.

(GREG.) Retorquebit, etc. In sacrificio Dei turtur esse debemus, ut caput nostrum ad pennulas retorqueatur, id est, sensus ad virtutes. Per caput, mentem intelligimus, quia sicut caput corpus, ita mens actiones regit. Sed caput collo inhaeret, nec funditus abscinditur, quia mens nostra a carnis delectatione est separanda, non a carnis necessaria cura, nec curam carnis faciamus in desideriis (Rom. XIII). Caput ergo turturis partim abscindatur, et partim collo inhaereat.

[Col. 0309D] Abrumpatur, etc. Vult nos non servire corpori, sed abrumpi vel retorqueri, ne lex peccati regnet in membris nostris. Quia vero corpus nostrum non debemus odio habere, nec diaboli facturam secundum haereticos existimare, sed menti supponere, non praecipit separari corpus a collo, utrumque enim unius ejusdemque creatura est.

VERS. 9.---Fundamentum, etc. LXX, basim, quod est Evangelium, quia, secundum intentionem sacrificii Christi et Evangelii, debet sacrificium pro peccatis offerri. Unde addit: Quia pro peccato est, nihil enim sic a peccato eripit, quemadmodum imitatio Christi et obedientia Evangelicae praedicationis.

[Col. 0310A] Quod si non quiverit. Quia non omne tempus ad poenitentiam facile, quando scilicet ipsa poenitentia abutimur, et fructum ejus, ad peccatum redeuntes, abolemus, legislator innuit dicens: Quod si non quiverit manus ejus, etc.

(AUG. quaest. 8 in Levit., tom. III.) Quaeritur utrum ubique accipiendum sit quod dictum est, etc., usque ad ut caetera omnia ab istis ad illam generalitatem pertinerent.

VERS. 11.---Ephi. (ISICH.) Mensura est trium mensurarum, etc., usque ad non perire eos qui sub manu ejus fuerint.

Non mittet in eum, etc. Quasi: non est haec perfecta poenitentia, ideo oleum non habet, id est, spiritualem laetitiam hilaritatis, nec thus, quia nec [Col. 0310B] confidendum est ei in orationibus: sed tradat, qui offert oblationem, sacerdoti, id est, spem salutis committat divinae pietati.

Qui pro peccato. Quia nescit utrum boni odoris sit oratio ejus qui frequenter praevaricatur. Unde: Quis scit si convertatur et ignoscat Deus, et relinquat post se benedictionem (Joan. III)? Non sinit ergo desperare nec tamen praesumere, ne iterum negligentes sint.

VERS. 12.---Pugillum. In pugillo Scriptura significatur, quo scribitur. Scriptum est autem: Non dico tibi septies, sed usque septuagies septies (Matth. XXVIII). Per pugillum ergo innuit Deum exorandum esse, ut meminerit scriptae misericordiae suae, ut eam nobis donet: sicut fratribus donari jubet; hoc [Col. 0310C] enim orantem mundabit sacerdos magnus.

VERS. 13.---Anima si praevaricans, etc. (ISICH.) Ab omni peccato abstinendum est, sed maxime ab eo quod contra sancta committitur: quantum autem sit horrendum oblatio testatur. Nusquam enim a principio historiae, nisi hoc in loco, aries offerri jubetur, in quo necessitas et utilitas sacrificii perhibetur: non offertur hic hircus, non capra, non ovis, non par turturum, aut duo pulli columbarum.

Caeremonias per, etc. (ORIG.) Multae species sanctificationis sunt. Est oleum, quo ungitur solum tabernaculum; et thymiama, de quo dicitur: Quicunque talem compositionem fecerit, peribit de populis suis: panes quoque propositionis soli mares comedunt, qui sunt de stirpe Aaron. Mystice autem in [Col. 0310D] his quae sanctificata sunt, peccat, qui in sacro loco aliquid irreverenter usurpat, vel res divinas indigne tractat.

VERS. 15.---Duobus siclis. Duo sicli, duo praecepta charitatis sunt, quibus peccator emit sibi confidentiam remissionis. Nihil enim valet poenitentia sine gratia remissionis; unde juxta LXX aries quinquaginta siclis emitur, quia per poenitentiam et geminae charitatis observantiam perfecta requies acquiritur, quando remissio peccatorum datur. LXX, argenti quinquaginta siclis, siclo sancto. Nemo enim acquirit Domini sacrificium nisi per Spiritum sanctum, quia nemo potest dicere Dominus Jesus nisi in Spiritu sancto (I Cor. XII). Quinquaginta vero Spiritus sancti adventum [Col. 0311A] significat, quia die Pentecostes, id est, quinquagesima ad apostolos venit. LXX: siclo sancto. In siclo sancto, Spiritus sancti virtutem et operationem significavit. Siculus 20 obolorum est, vicenarius obnoxius peccati non est: unde qui de Aegypto exierunt, cum essent viginti annorum, peccati populi poenam non susceperunt (Num. XIV); mundus quippe est ab omni peccato spiritualis homo.

VERS. 16.---Et quintam partem, etc. (ISICH.) Qui vase sancto vel cibo, etc., usque ad sic enim pro peccato nostro deprecabitur.

VERS. 17.---Anima si peccaverit, etc. (ID.). Videtur oblitus quod praeceperat: pro quibus enim peccatis capram vel ovem offerri praecepit, nunc arietem offerri praecipere videtur; sed nec oblitus [Col. 0311B] est anteriora, nec contraria praecepit: ibi enim per animam, Gentilem significavit: hic autem eum qui per ignorantiam transgreditur mandata legis.

(AUG. quaest. 7 in Levit.) Quaeritur quomodo discernitur hoc delictum ab eis quae generaliter complexus est, etc., usque ad vel aliqua in sacris servitiis.

VERS. 18.---Offeret arietem, etc. Superius praecepit ut poenitens capram offerret, hic arietem immolari jubet, quia nihil prodest asperitatem poenitentiae immolare, nisi statueris in Christi immolatione plenam confidentiam habere.



CAPUT VI

VERS. 1, 2.---Locutus est, etc. Anima quae peccaverit, [Col. 0311C] etc. (ISICH.) Idem peccatum est quod in sancta, etc., usque ad simile est rapinae.

(ORIG. hom. 4 in Levit.) Anima quae peccaverit, etc. Ego puto quod animam nostram, etc., usque ad: Nemo enim mittit vinum novum in utres veteres.

Rem perditam, etc. (ORIG.) LXX: perditionem. Laborant haeretici in Scripturis perditionem invenire, unde possint errorem astruere: sed forte ecclesiastica verba audientes resipiscunt, et quod invenerant, perditionem esse intelligunt et reddunt, id est, auctori suo dimittunt.

VERS. 5.---Et quintam insuper partem, etc. Linguam, scilicet in qua unus de quinque sensibus: haec offertur, ut de caetero non peccet, quia per ipsam unumquodque praedictorum commissum est.

[Col. 0311D] (ORIG.) LXX: non quintam partem, sed quintas, ut bis quinque, etc., usque ad unum Deum referamus.

VERS. 8.---Locutusque est Dominus ad Moysen, dicens. (ISICH.) Hic de jugi sacrificio loquitur, etc., usque ad et totam vitam suam ad perfectionem componat.

VERS. 10.---Lineis, non laneis, tunicam et feminalia linea vult esse, non lanea (Exod. XXVIII). Vestis enim linea habilis et mollis est, et adhaerens corpori; lanea autem aspera, quia habiles multumque cohaerentes sunt animae justitia et castitas. Linea quoque vestis facile potest haberi, sic et virtutes, si quis voluerit eas consequi.

[Col. 0312A] Tolletque cineres, etc. Cinis consummatio boni operis. Cineres extra castra efferet Aaron, qui post hanc vitam bona opera per Christum pontificem magnum Deo Patri praesentant. Et ibi in favillam rediguntur, dum assistit vultui Dei pro nobis. Castra enim sunt praesens vita, in qua semper contra spirituales nequitias pugnamus (Heb. IX). Juxta altare ponuntur, dum consummatio bonorum operum in arca cordis reconditur. Altare enim in hoc loco cor significat. Gloria nostra haec est testimonium conscientiae, etc. (Eph. ult.)

VERS. 11.---Indutusque aliis. (ORIG.) Observandum quod aliis indumentis utitur sacerdos in sacrificiorum mysterio, et aliis quando procedit ad populum. Unde: Sapientiam loquimur inter perfectos [Col. 0312B] (II Cor. I). Et alibi: longe inferiori stola indutus, nihil judicavi, inquit, me scire inter vos, nisi Jesum Christum, et hunc crucifixum (II Cor. I).

VERS. 12.---Ignis in. (AUG. quaest. 12 in Levit.) Non vult ignem prorsus exstingui, sed cum usque mane arserit holocaustum, ablatis reliquis iterum renovati, quo ardeant alia quae imponuntur.

Quem nutriet sacer. Allegorice. Mane judicatus est Christus, vespere crucifixus. Ignis ergo mane et vespere subjicitur: quia charitas Dei in nobis nutritur, dum Christum mane judicatum, vespere crucifixum, recolimus.

(GREG. lib. XXV Moral., cap. 7.) Altare Dei cor nostrum est, etc., usque ad ut quo magis videtur Deus, magis diligatur.

[Col. 0312C] Et imposito holocausto desuper adolebit, etc. (AUG., quaest. 13 in Levit.) Videndum est utrum nullus dies praetermitteretur, etc., usque ad quod mirum est si taceret, nec admoneret talia vespere offerri.

VERS. 14.---Haec est. Videtur legislator iterare quae dixit, memoriam renovans repetitione mandati, et ostendens utilitatem et necessitatem legis. Interponit tamen aliquid novi in quo mandatum necessarium et inexcusabile innuit. Sicut ergo de holocaustis sacrificia iteravit, permiscens eis assiduitatem, ut est illud: Ignis in altari semper ardeat et nunquam deficiat: sic in sacrificio similae, id est theologiae addit, quia oportet in loco tantum sancto, et a masculo comedi.

Et coram. Secundum quod Christus revelaverit, [Col. 0312D] qui est verum altare. In his ergo theologiam constituamus quae nobis tradidit Christus incarnatus, ut Patrem in eo, et ipsum in Patre cogitemus, et quia Spiritus est Filii et a Patre procedit.

VERS. 16.---Reliquam, etc., ut non ex toto a theologia cessemus, quia summa scientiae in futurum conversatur.

In loco. Ecclesia, quae est introitus et vestibulum coeli, in ea oportet de divinitate loqui, unde psal. LXVII: In ecclesiis benedicite Deo, est quisque sibi domestica ecclesia, dum a terrenis negotiis cessat: hic sibi de Deo loqui et theologiam exercere potest. Tales sunt quibus pars sacrificii datur, de Deo, scilicet, meditari et loqui.

[Col. 0313A] VERS. 17.---Sicut pro peccato. Simile innuit hoc sacrificium ei, quod et pro peccato et pro delicto: sermo enim de Deo maxime ad expiationem et ad emundationem animae habetur, quando oleo et thuri, id est, eleemosynae et orationi, sacrificium verbi Dei, id est, theologiae, conjunguntur.

VERS. 18.---Mares tantum. Non omnium est de Deo disputare, sed eorum qui nihil femineum, nihil fluxum in cogitationibus vel operibus habent. Legitimum ac sempiternum est. De Deo enim disputare praesumere non debemus, dum per saeculares phantasias a masculorum dignitate declinamus.

Omnis qui tetigerit. (ISICH.) Hoc ad litteram stare non potest: nunquid enim si tetigerit homicida aut profanus sanctificabitur? nullus enim excipitur. Sed [Col. 0313B] Christus, in cujus typo haec praecesserunt, immolatur: hujus carnem qui tetigerit, id est, qui fideli corde totam spem salutis in passione ejus et resurrectione posuerit, continuo sanctificabitur.

(ID.) Omnis qui, etc. Omnis commemoratio Dei sanctificationem praestat. Unde: Sanctificatur autem per verbum Dei et orationem. Sed cum dicit, tangentem sanctificari, plane ostendit quia disputando de Deo, id est, theologizando, sufficit nobis tantum tangere: qui enim vult calefieri, si manum in ignem miserit, pro calefactione adustionem sustinebit.

Haec est oblatio. (AUG., quaest. 14 in Levit.) Alia sunt sacrificia quae commemoravit in Exod., quibus per septem dies sanctificantur sacerdotes, ut fungantur [Col. 0313C] sacerdotio. Aliud est quod commemorat, quod offerat summus sacerdos, quando constituitur, id est quando ungitur: unde addit: In die qua unxerit eum, non eos, cum etiam secundos sacerdotes ungi praecipiat; hoc sacrificium est sempiternum per successionem, scilicet sacerdotum. Vel quia quod signat est sempiternum.

Haec est, etc. Aaron mons fortitudinis, id est, Christus; filii ejus omnes fideles; dies unctionis, tempus incarnationis, quo unctus est oleo laetitiae prae participibus suis.

Ephi. Christi humanitatem. Ephi quidem tres modios capiens significat Trinitatem, si tamen ephi Domini caro est, ut demonstretur divinitatis eminentia, et Dominicae carnis cum ea inseparabilitas, nihilominus [Col. 0313D] sacrificium perpetuum est. Una enim oblatione consummavit in sempiternum sanctificatos: unde et salvare in perpetuum potest.

In sacrificio. (ORIG.) Lex Moysi sacrificium est sacerdotis, etc., usque ad in quo nihil sit remissum, nihil luxuriosum (Matth. XVI).

Mane. Mane coepit passio Domini ex quo in atrio Caiphae alapis caesus est, et usque ad vesperum protelata est, tenebris enim eam interpolantibus, a sexta hora usque ad horam nonam in mane et vespere dividitur.

VERS. 21.---Quae in sartagine. (GREG. hom. 12 in Ezech.) Nullum Deo tale sacrificium est, etc., usque ad holocaustum Deo deputatur.

VERS. 22.---Sacerdos. LXX: Sacerdos unctus pro [Col. 0314A] eo ex filiis ejus faciet ea. Christus enim pro Aaron est, non in loco ejus, quia transtulit in se sacerdotium, et abstulit Aaron. Ex filiis ejus, quia de Jacob per Mariam descendit et ex eadem tribu.

Qui patri. Unus Dominus Jesus Christus, per quem omnia (Rom. XI). Dominus enim gloriae crucifixus est, et incarnati Verbi passio est, quae fuit in carne Christi: Qui semetipsum totum exinanivit, formam servi accipiens et obediens patri usque ad mortem crucis.

VERS. 23.---Omne enim. Quaecunque in sacrificio pacificorum in hoc quoque jubet fieri.

Nec quisquam. Quod comeditur comminuitur: sacrificium Christi comminuit, qui pro peccatis mortuum dicit, cum peccatum non fecerit.

[Col. 0314B] (ORIG.) Nec quisquam comedet. Sacrificium in hoc loco Verbum ipsum accipiendum est, et doctrina, de qua nullus edit, id est, disputat vel retractat; sed holocaustum est. Quidquid enim dixit, quidquid statuit, aeterna consecratione perdurat.

Sacerdos qui, etc. (AUG. quaest. 18 in Levit.) Non quod imponit, etc., usque ad hoc et modo breviter commemorat.

(ORIG. homil. 5 in Levit.) Quaedam hostiarum sunt solius Dei, etc., usque ad melius ista igni reservamus.

VERS. 27.---Quidquid tetigerit. Quamvis oblatio sit alterius, id est poenitentis, sanctificabitur etsi non poeniteat. Similiter si parvulus baptizatus fuerit, [Col. 0314C] qui per se nondum peccavit, mundatur ab originali

Si de sanguine, id est, si substantia carnis peccatis fuerit maculata. Unde: Vestimentum mistum sanguine erit in combustione, et cibus ignis (Isa. IX) infernalis, scilicet lavabitur in loco sancto, id est spem habebit in baptismo, qui non solum praeterita abluit, sed instruit ut de futuris poenitere possit.

VERS. 28.---Vas autem fictile, etc. Infirmus: scilicet, imbecillis, qui peracta poenitentia relabitur ad peccata, his confringendus est terrore judicii.

VERS. 29.---Omnis masculus, etc. Sacerdos integrum sacrificium offerens et comedens, Christus est, qui nostram poenitentiam offert, et comedit peccatorum salutem. Carnes autem sacrificii, quia pertinent [Col. 0314D] ad poenitentiam, omnis masculus de sacerdotibus comedit, fortis, scilicet et strenuus, cui dicitur: Viriliter age, et confortetur cor tuum, et sustine Dominum (Psal. XXVI).

VERS. 30.---Non comedetur, etc. Quia ad Christum pertinet, qui propria auctoritate, et propria divinitatis virtute remissionem tribuit. Ejus enim passio, per quam nobis procuratur remissio, non fuit hominis puri, sed Dei incarnati. Ideo non editur ab hominibus, sed igne consumitur, quia remissionem dare Dei solius est, qui per ignem significatur, Deus enim noster ignis consumens est (Deut. IV).



CAPUT VII.
[Col. 0315A]

VERS. 1.---Delicto. (ISICH.) Delictum aliquando dicit, etc., usque ad oblatio autem renum et pinnulae epatis et femorum sanctimonia est.

(ORIG. quaest. 5 in Levit.) Quidam dicunt esse delictum cum non facimus quod debemus: peccatum vero cum non facimus quod non debemus, sed non ubique hoc observatur.

VERS. 2.---Sanguis ejus, etc. (ISICH.) Quaecunque fiunt in sacrificio pacificorum, in hoc quoque jubet fieri.

VERS. 7.---Sicut pro peccato, etc. (AUG., quaest. 20 in Levit.) Peccatum est perpetratio mali, delictum desertio boni. Sicut enim aliud est declinare a malo, [Col. 0315B] aliudque facere bonum, ita et aliud abstinere a bono, et aliud facere malum, et illud delictum hoc peccatum sit. Vel delictum est quod ignoranter, peccatum quod scienter committitur.

(ORIG., ubi supra.) Sicut pro peccato, etc. Similiter jubentur adipes arietis, usque ad id est, quod a via peccati peccatorem convertunt.

Ad sacerdotem, etc. Christum, qui pro nobis propitiatio factus est. In ipso ergo omne sacrificium ministratur, et agitur, et quod ex poenitentia consequitur, ad eum refertur. Ipse enim, ut nos salvaret, venit dicens: Non veni vocare justos, sed peccatores (Matth. IX).

Holocausti victimam. (ISICH.) Non bonum scilicet aut ovium, etc., usque ad cujus respectu patientiam [Col. 0315C] habemus in passionibus.

VERS. 9.---Habebit pellem. Circumstantiam divitiarum, quas debent offerre vero sacerdoti, qui volunt holocaustum fieri. Sathan circumstantia divitiarum pellem nominavit, dicens: Pellem pro pelle, et omnia quae habet homo, dabit pro anima sua (Job II). Hanc dedit Job ut pellem, id est patientiam retineret, quae pellis dicitur ex qua fiunt multa utilia.

Et quidquid in craticula, etc. Quia haec theologiae incarnationis proxima sunt, necessario offerentis sacerdotis sunt, id est Christi nati, passi, et qui resurrexit.

VERS. 10.---Sive oleo conspersa, etc. (ORIG. hom. 5 in Levit.) Sacrificium jubetur fieri in oleo etc., usque ad alter in sartagine, tertius in craticula.

[Col. 0315D] (ISICH.) Conspersum oleo sacrificium de simila dicit, etc., usque ad filiis Aaron deputavit.

VERS. 12.---Si pro gratiarum actione fuerit oblatio. Ad litteram pro gratiarum actione fit oblatio, cum quis de magna tribulatione liberatus gratias agit, sicut Moyses post transitum maris Rubri (Exod. XV). Mystice quoque, qui majora crimina non commiserit, Dei misericordiae laudes persolvit, qui se immunem ab horrendis criminibus custodivit.

Et lagana azyma uncta oleo. Panem, scilicet tenuem et latum, qui scientiam prophetarum significat. Quantum autem distat inter soliditatem panis et teneritudinem lagani, tantum inter scientiam veteris et Novi Testamenti; panes ergo sparguntur oleo, lagana [Col. 0316A] unguntur, quia majus est lumen et gratia Novi Testamenti quam veteris.

Coctamque similam, et collyridas olei, etc. Divinam scilicet sapientiam, quae coquitur igne charitatis. Nam Christus Dei sapientia propter nimiam charitatem se tradit morti.

VERS. 14.---Offeretur Domino, et erit sacerdotis, etc. LXX: Et offeret de omnibus muneribus suis laudationem Dei sacerdoti profundenti sanguinem salutaris illi erit. Non enim volentis neque currentis, sed Dei miserentis est (Rom. IX). Christo autem ministranti et perficienti sacrificium primitiae offerendae sunt.

VERS. 15.---Cujus carnes eadem comedentur die, etc. (ORIG., ubi supra.) Alius animae cibus est lactis, [Col. 0316B] etc., usque ad: Sint, inquit, nova et vetera.

Usque mane. Futurum saeculum, ubi erit verus dies qui nocti hujus saeculi succedit, non vult nostram vitam imperfectam relinqui per quam nos oportet salvari: in futuro enim non licebit operari.

VERS. 16.---Si voto vel sponte, etc. Omne sacrificium pacificorum, vel salutare spontaneum est, unde inter dona superius positum est. Sed gratiarum actionis vel laudis sacrificium, quamvis species ejus sit, quia rationabile est, voluntarium non dicitur: quia, cum rationales sumus, debitum quodammodo praecipuum Creatori debemus rationabile sacrificium.

Eadem similiter. Quia quidam post hujus vitae finem aliam talem descripserunt, introducentes quoddam [Col. 0316C] saeculum mille annorum in quo Jerusalem aedificatur et templum ejus, et sancta sanctorum restaurabuntur, et sacrificia offerentur. Sed si quis hoc credit, et quodammodo in mente comedit, sperans se eo tempore comedere, quod est impossibile, oblatio ejus non suscipitur, quia polluta, peccatum quoque contrahit, unde ait: Quaecunque anima tali se edulio contaminaverit, etc.

Sed et si quid, etc. (ORIG., ubi supra.) Duos dies, quibus licet vesci carnibus sacrificii, etc., usque ad non ergo assumam nobis cunctorum scientiam.

VERS. 17.---Tertius invenerit dies. Futurum saeculum in quo generalis resurrectio, quam Christi resurrectio significavit. Mane facto tertii diei, tunc quod reliquum est igne consumetur: quodcunque [Col. 0316D] enim salutare imperfectum reliquerimus, aut malum fecerimus, tanquam ligna, fenum, aut stipula, igne consumetur: nos autem detrimentum patiemur (I Cor. III).

VERS. 19.---Caro quae, etc. (ORIG., hom. 5 in Levit.) Carnes sanctae divina verba intelliguntur, usque ad et aliena immunditia pollutus est.

VERS. 21.---Vel jumenti. Jumenta immunda sunt qui immundis et terrenis actionibus intenti sunt, unde fornicatores equi emissarii dicti sunt.

VERS. 23.---Adipem ovis, etc. Idest nec fortis, nec innocentis, nec poenitentis, bona intentio vel desiderium sinistra interpretatione depravandum tanquam per hypocrisim sit factum, ne quis velit meritum [Col. 0317A] alterius exterminare, et quasi comedendo imminuere.

(AUG., quaest. 21 in Levit. tom. III.) Dixit superius, etc., usque ad sibi elegerunt mortem peccati.

VERS. 24.---In varios usus. Non solum bonorum imitando opera, sed etiam malorum nobis in exemplum trahendo. Legimus enim Herodem natalis sui diem celebrasse, et epulas sanguine foedasse (Matth. XIV): tale desiderium in usum habemus ut caveamus, sed econtrario nostri natalis diem quo in paradiso fuimus, cum luctu et afflictione memoremus. Pharisaeus superbiens ait: Gratias ago tibi, quia non sum sicut caeteri homines, etc. (Luc. XVIII.) Nos econtrario dicamus: Deus, miserere mei, quia non sum similis servis tuis, qui angelicam ducunt [Col. 0317B] vitam in terris.

VERS. 25.---Si quis adipem, etc. (ORIG.) Quasi: nemo scandalizet unum ex his minimis, qui in me credunt, etc. Sanguis comedi prohibetur, quasi, ne glorieris adversus fractos ramos, ne tu excidaris, et illi, si non permanserint in incredulitate, inserantur (Rom. XI). Sanguis autem Judaeorum populus recte intelligitur: non enim ex fide neque ex spiritu Abrahae, sed tantum de sanguine ejus descendit.

VERS. 29.---Qui offert victimam. (ORIG. hom. 5 in Levit.) Alia littera, etc., usque ad et salutis suae conscius gratias Domino refert.

(ID., ibid.) Sacrificium quod dicitur salutare, etc., usque ad qui portant vasa Domini.

VERS. 30.---Tenebit manibus, etc. (HIERON., epist. [Col. 0317C] ad Fabiolam, tom. I.) De victimis salutaribus adipem offerunt sacerdotes, etc., usque ad ut discat contemnere quae se videt in secessum projicere.

LXX: Offerens sacrificium salutare Domino, offeret munus suum Domino de sacrificio salutari ejus. Quod exponens adjungit: Tenebit manibus adipem hostiae. Vel juxta LXX: manus ejus offerent ex ea Domino: Ipsum enim oportet quae ad salutem suam pertinent operari: quia justitia justi super eum erit, et impietas impii erit super eum (Ezech. XVIII).

Pectusculum autem erit, etc. (ISID.) Pectus datur sacerdoti, ut cogitationem mundam et doctrinae habeat notitiam. Brachium dextrum, ut bona opera habeat, et ad pugnam contra diabolum armata manu procedat, et quod corde conceperit, operum exemplo [Col. 0317D] perficiat. Datur et de privato maxilla, ut eloquentia polleat: datur et venter, ut luxuriam exstinguat, et gulam contemnat.

VERS. 32.---Sacerdotis. (AUG.) Christi, in sacerdote figurati. Unde solus sacerdos potest sacrificium hoc perficere. Incipere enim bonum nostrum est: perficere et ad finem ducere, divinae gratiae est. Non est volentis neque currentis, sed Dei miserentis dirigere actiones: unde et brachium Dei nominatur. Unde recte armum vel, juxta LXX: brachium accepit.

VERS. 33.---Qui obtulerit sanguinem, etc. Christus est, qui verum sanguinem pacificorum et adipem, animas scilicet et desideria salutarium offert, qui est [Col. 0318A] de filiis Aaron sacerdos scilicet singularis et in omnibus praecipuus, cui cedit armus dexter in portionem, id est, omnis actio bona et perfecta.

VERS. 35.---Haec est unctio. (ISICH.) Videntur ergo haec ad unctionem sacerdotum pertinere, etc., usque ad quid autem per praedictam unctionem intellexerit in sequentibus ostendit.

VERS. 37.---Ista est lex holocausti, etc. (ORIG., hom. 5.) Cum proposuerit legislator, etc., usque ad in qua figurarum veritas conservatur.

Ista est lex, etc. (ISICH.) Vides differentes conversationes quae Deo conjungunt, honorem scilicet, sapientiae perfectum, qui significatur per holocaustum; vel justitiam mediocrem, quae operatur ea quae sunt ad salutem. Sacrificia enim pacificorum vel per holocaustum [Col. 0318B] vel per oblationem recte esse utilia ad sacerdotalem dignitatem lex intellexit. Unde in die qua legem unctionis mandavit, subdidit ea quae sunt de sacrificiis simulque omnia breviter memoravit.

VERS. 28.---In monte Sinai. Qui rubus vel tentatio interpretatur: similis est autem rubo tentatio: asperum enim virgultum est et difficile capitur: sic corona bonae vitae in tentationibus et tribulationibus vix habetur. Unde: Beatus vir qui sustinet tentationem, quia, cum probatus fuerit, accipiet coronam vitae (Jac., II).



CAPUT VIII.

VERS. 2.---Duos arietes. Christi passio significatur, qui est dux populi. Bene autem duo arietes immolantur, [Col. 0318C] quia Christus bis nobis mysteria suae passionis commisit: primum quando agnum mysticum in coena comedit, secundo quando eadem mysteria in panis et vini consecratione constituit.

VERS. 3.---Et congregabis. Convocavit Moyses omnem synagogam, quamvis Dominus elegisset et praecepisset, convocatur tamen synagoga: requiritur enim in ordinando sacerdote praesentia populi, ut sciant omnes et certi sint quia qui praestantior est ex omni populo, doctior, sanctior et virtute eminentior, ille eligitur ad sacerdotium. Lavit ergo eum et induit. Quali indumento? tunica, et praecinxit eum zona. Et iterum: Vestivit eum tunicam talarem (Eccli. XLV), vel, ut alibi legimus, interiorem (II Reg. XV). Video autem duabus tunicis indutum [Col. 0318D] pontificem. Jesus autem prohibet apostolos duabus tunicis indui, cum Moyses et Jesus, id est lex et Evangelium convenire debeant (Matth. X). Dicunt alii quod Jesus praecepit duas tunicas non habere, non esse contrarium legi, sed perfectius lege: sicut et cum lex homicidium vetat (Exod. XX), Jesus vero iracundiam resecat (Matth. V); et cum lex prohibet adulterium, Jesus vero concupiscentiam abscidit. Ego non intra hujus intelligentiae angustiam, pontificalia sacramenta concludo: amplius mihi aliquid ex ista forma videtur ostendi. Sciebat pontifex ille, quem tunc ordinabat Moses, quia circumcisio esset spiritualis: servabat tamen et circumcisionem carnis, quia incircumcisus esse non poterat, habeba [Col. 0319A] ergo duas tunicas, unam carnalis mysterii, aliam intelligentiae spiritualis. Non enim poterat esse pontifex eorum qui tunc erant, nisi carnalia sacrificia offerret, quamvis spiritualia esse debere sciret. Convenienter ergo habebat duas tunicas. Apostoli vero qui dicturi erant: Si circumcidimini, Christus nihil vobis proderit (Gal. V), et litteralem observantiam penitus reprobaturi, merito duas tunicas habere prohibentur; sufficit eis una, et haec interior, eam vero quae foris est legis tunicam nolunt, quia unam Jesus et ipsam interiorem habere permittit.

VERS. 6.---Cumque lavisset. (HIERON., ubi supra.) Jam tunc purgationem mundi, etc., usque ad ut quod mente concipimus, opere perpetremus.

(ORIG., hom. 6 in Levit.) Lavet te Moyses, etc., [Col. 0319B] usque ad quali ordine pontifex constituatur.

VERS. 7.---Vestivit. (HIERON., ibid.) Discamus prius communes sacerdotum vestes, etc., usque ad quia in tela non potest fieri hujusmodi opus.

(ID.) Secunda est ex lino poderis, id est talaris duplici syndone, quam Josephus vocat byssinam, haec adhaeret corpori ita arcta et strictis manicis, ut nulla in veste ruga sit, et usque ad crura descendat. Tales solent habere milites lineas quas camisias vocant, aptas membris et astrictas, ut ad omnia expediti sint. Hac sacerdotes utuntur tunica, habentes vestitorum pulchritudinem, et nudorum celeritatem, quae dicitur linea.

Tertium cingulum, serpentis pelli quam in aestate exuit simillimum, ut longum marsupium in rotundum [Col. 0319C] textum, sub tegmine cocci, purpurae, hyacinthi, et byssi: propter decorem et fortitudinem, ita polymite distinctum, ut diversos flores et gemmas artificis manu non intextas, sed additas putes. Hoc balteo inter umbilicum et pectus linea tunica stringitur, qui quatuor digitorum habens latitudinem et magna ex parte ad crura descendens, cum expeditione ad sacrificia opus est, in laevum humerum retorquetur.

(HIERON.) Quartum est rotundum, etc., usque ad statim moriturus.

(ID.) Sextum Hebraice, etc., usque ad in humeris portet.

(ID.) Septimum parvulum est, etc., usque ad et una textura videntibus putaretur.

[Col. 0319D] (ID.) Octava est lamina aurea, etc., usque ad totamque pontificis pulchritudinem Dei nomen coronet et protegat.

Mala autem Punica et tintinnabula in inferioribus posita fulgura demonstrant et tonitrua, vel terram et aquam et omnia elementa inter se consonantia, et sic sibi perplexa, ut sint in singulis omnia.

(HIERON.) Hebraei quatuor colores, etc., usque ad providentia penetrat universa.

(ORIG., hom. 6 in Levit.) In Exodo, ubi de sacerdotalibus mandatur vestibus, etc., usque ad ne sanctum detur canibus et magaritae ponantur ante porcos (Marc. VII).

Et inducens, etc. LXX: Induit tunicam et praecinxit [Col. 0320A] zonam et vestivit eum epomidem. Incarnationem Christi exsequitur. Totum enim hominem suscepit, corpus scilicet et animam; tunicam terrenum appellavit, quia de terra est; epomidem coelestem, quia poderis est. Et hyacinthina, qui est color coelestis: utrumque enim suscepit, et utrumque salvavit.

(HIERON.) In tunica hyacinthina, mala Punica, et tintinnabula: quia tanta debet esse pontificis scientia, ut gressus ejus et motus et omnia vocalia sint, et veritatem, quam mente concepit, habitu resonet; quidquid agit, quidquid loquitur, doctrina sit. Sine tintinnabulis, coloribus diversis, gemmis, floribusque virtutum nec in Ecclesiam ingreditur, nec pontifex est.

[Col. 0320B] Humerale, etc. (ORIG.) Imposuit Moyses pontifici, superhumerale, quod est humerorum ex circumductione vestis ornatus: humeri autem laboris et operis indicta sunt. Vult ergo pontificem in operibus esse ornatum: non enim sufficit sola scientia, sed qui fecerit et docuerit hic magnus vocabitur (I Tim. III; Matth. V).

Superhumerale. (HIER.) Superhumerale et duos lapides smaragdinos vel onychinos, qui desuper humeros tegunt, interpretantur duo hemisphaeria, quorum aliud super terram, aliud sub terra; vel solem et lunam qui desuper rutilant.

(ID.) Duo lapides in superhumerali Christus et Ecclesia, duodecim apostolorum qui ad praedicationem missi sunt nomina continentes, vel littera et spiritus [Col. 0320C] in quibus omnia legis mysteria; a dextris spiritus, a sinistris littera (II Cor. III). Per litteras ad verba, per verba venimus ad sensum. Pulcher ordo ipso habitu sacramenta significans: in humeris opera, in pectore ratio, unde et pectusculum comedunt sacerdotes.

VERS. 8.---Quod astringens. (ORIG., ubi supra.) Cinxit eum secundum facturam humeralis, etc., usque ad quia secundum opera sua cingulo virtutis utitur.

Aptavit rationali, etc. (HIERON.) Rationale in medio positum, terram indicat, quae instar puncti, cum omnia in se habeat, cunctis vallatur elementis.

(ORIG., ubi supra.) Imposuit super eum logion, , etc., usque ad nihil enim post haec adjicitur capiti [Col. 0320D] pontificis.

(HIERON., ubi supra.) Rationale duplex, apertum et absconditum, etc., usque ad et his praecedentibus doctrina et veritas sequatur.

(ID.) Duodecim lapides, etc., usque ad nobis scientiam demonstrante.

Posuit laminam. (ID.) Nihil prodest omnium eruditio, nisi Dei scientia coronetur, quae semper est ei cum Patre: unde laminam super cidarim imposuit.

(ID.) Imperfecta sunt omnia nisi currui quaeratur auriga, et super creaturas Creator insistens regat ipse, qui condidit. Quod olim in lamina, nunc in signo crucis ostenditur: pretiosior est sanguis evangelii [Col. 0321A] auro legis; tunc juxta Ezechielem signum gementibus figebatur in fronte thau (Ezech. VIII): nunc portantes crucem dicimus: Signatum est super nos lumen vultus, Domine, etc. (Psal. IV)

Auri lamina in fronte pontificis, et nomen Dei inscriptum; omnia quae super terram sunt Dei arbitrio gubernari significant. Justum enim erat ut pontifex Dei, creaturarum omnium typum portans in vestibus suis, indicaret cuncta Dei misericordia indigere, et cum sacrificaret, expiaretur conditio universalis: ubi non pro liberis, parentibus, et propinquis, sed pro omni creatura voce et habitu precaretur.

VERS. 10.---Tulit, etc. Ipse est Filius Dei, qui ungit et qui ungitur: ungens verbo divinitatis, secundum [Col. 0321B] quod cum Patre et Spiritu sancto habet omnia communia. A Patre ungitur secundum illud: Unxit te Deus, Deus tuus oleo laetitiae, etc. (Psal. XLIV). Unxit eum Spiritus sanctus secundum Isaiam: Spiritus Domini super me, eo quod unxerit me (Isa. LXI). Quae autem Pater et Spiritus sanctus, haec eadem facit et Filius. Ungit ergo secundum divinitatem, ungitur secundum humanitatem. Unde et Daniel oblatum illum videt, offerentem non videt, quia semetipsum offert. Unxit ergo Moyses et offert, Christi figuram gerens.

VERS. 11.---Sanctificant. (ORIG.) Significat supernam creaturam sanctificatione nostra ditatam: id est, per carnem Dominicam ex nobis sumptam. Unde: ut notum fieret principibus et potestatibus per [Col. 0321C] ecclesiam, etc.

VERS. 12.---Fundens, etc. Caput Christi divinitas. Sicut enim caput a pedibus non dividitur, sic nec divinitas Christi ab humanitate post unctionem (I Cor. XI). Unde ait: Unxit te, Deus Deus tuus, etc. (Psal. LIV.) Sic enim Deus ungitur et sanctificatur.

VERS. 13.---Filios, etc. (ORIG., ubi supra.) Attende differentiam minorum sacerdotum ad majores etc., usque ad etiamsi primi nomen acceperit.

Vestivitque, etc. Filiis Aaron similes tunicae et zonae vel baltei et cidares vel mitrae imponuntur, ipsum enim induunt, ipso cinguntur, ipsum portant in capite; lumbi enim praecinguntur veritate, quae est Christus, et induuntur lorica justitiae: Christus autem justitia est sicut et galea salutis, ipse enim [Col. 0321D] est salutare Dei.

VERS. 14.---Obtulit, etc. (ISICH.) Quae sit hujus legis virtus, etc., usque ad necessario autem filii Aaron tanquam communicantes ei sacrificio manus imponunt.

(AUG., quaest. 23 in Levit.) Cum sacrificia pro peccatis memoraret, etc., usque ad et sanguinem fusum ad basim altaris sacrificiorum.

Obtulit, etc. (ISICH.) Lex sacerdotem in multis Christum figurantem, etc., usque ad ovibus praecepit.

Obtulit, etc. Mysteriorum traditionem, et pascha mysticum, quod Christus celebravit cum discipulis suis (Matth. XXVI), significat aries: secundus nominatur, [Col. 0322A] quia post agnum in coena immolatum, seipsum obtulit; unde Aaron super caput arietis manus imposuit cum filiis suis, quia communem coenam cum discipulis suis Christus celebravit; sed Moyses specialiter hoc sacrificium obtulit, quia plus aliis figuram Christi expressit, qui maxime sacrificium suum fecit.

VERS. 24.---Tetigit extremum auriculae, etc. Si per Aaron Christum accipimus, extremum auriculae ejus sanguine tactum fuit, quia Patri usque ad mortem obedivit. Si sacerdotes Ecclesiae aures eorum tangendae sunt, pollicesque manuum et pedum, ut eminentiam actionum et gressuum Domino consecrent. Tetigit extremum, etc. Quis sit hujus sacrificii effectus unctio aurium et manuum pedumque [Col. 0322B] demonstrat: propter obedientiam quippe nostram actionesque bonas, et conversationem celebratur, ut inobedientia Adae carentes Unigeniti obedientiam consequamur.

Manus ejus, etc. Ut in bona actione confortemur. Confortantur enim quae unguntur, destruuntur quae non unguntur. Ubi enim unctio non fuit sanguinis immolati, percutiebatur Aegyptus. Sed prius sacerdos, et postea filii ejus ungebantur sanguine, quia Christus primus sanguinem accepit in coena, deinde discipulis dedit.

Fudit super altare. Cum enim bibit, et apostolis dedit bibere, intelligibilem sanguinem super altare, id est, corpus suum fudit. Ecclesia autem corpus Christi; unde Marcus: Et sumens, gratias agens dedit [Col. 0322C] eis, et biberunt ex eo omnes, et dixit eis: Hic est sanguis meus novi testamenti, qui pro multis effundetur (Marc. XIV).

Adipem vero. Quid haec significent, in salutari sacrificio, vel pacificorum dictum est. LXX vero pro cauda, lumbum; pro intestinis, ventriculum; et pro reticulo jecoris, pinnam epatis ediderunt: non frustra autem etiam nunc in ariete commemorantur.

VERS. 26.---Canistro. LXX, canistrum: consummationis, quae est lingua Domini, quae praecipuam perfectamque doctrinam introduxit. Non enim venit solvere legem, sed adimplere (Matth. XIII). Haec bene canistrum dicitur propter textum doctrinae ejus, cum multa in parabolis dixerat. Erat autem [Col. 0322D] et ferculum et mensa totius doctrinae. Recte ergo de canistro consummationis mysticum panem proponit.

Panem. Apostolicam doctrinam, legalemque, et propheticam. Lex enim, et prophetae, et apostoli memoriam ejus faciunt. Lex enim dicit: Hic est panis quem dedit vobis Dominus (Exod. XXVI). Propheta autem: Panis ejus dabitur, etc. (Isa. XXXIII.) Prophetica autem et legalis doctrina minus nutriunt quam apostolica. Unde Paulus: Posuit Deus in ecclesia primum apostolos, deinde prophetas (I Cor. XII). Apostoli autem legis et prophetarum ducunt testimonia, per quae eis collyrida et lagana sunt subjecta.

[Col. 0323A] Et armum (GREG. lib. I Regist., ep. 24.) Sacerdos ex praecepto legis armum dextrum, etc., usque ad et in sequentibus Moyses dicit.

VERS 39.---Tulit pectusculum. (AUG., quaest. 23 in Levit.) Superius quia generaliter praecipiebat, etc., usque ad a principio enim dicitur: Ipse tibi quae ad populum, tu illi quae ad Deum.

VERS. 30.---Assumesque unguentum. (ID., quaest. 24.) Quaeritur post mortem Mosi quis ungebat sacerdotem, etc., usque ad obsequendo non excellendo.

Aspersit, etc. Quaecunque in nobis sunt bona ad eum tanquam caput nostrum reducenda sunt; unde: Pro eis ego sanctifico meipsum, ut sint et ipsi sanctificati in veritate. Aperte igitur, sanctificationem, [Col. 0323B] passionem suam dixit, quae sanctificatio datur nobis.

Et super filios (AUG.) Non apparebat quis filiorum summo sacerdoti succederet. Non enim primogenitum vel majorem definit Scriptura, nisi in aliquo divino judicio fiebat, quamvis ex contentione venisse videatur, ut postea plures fierent sacerdotes summi, quia contendentibus excellentioribus litis finiendae causa pluribus honor ipse tribuebatur.

VERS. 31.---Panes quoque. Carnes cum panibus comedi praecepit, ut intelligamus corpus Christi, qui caro est, et panis qui de coelo descendit (Joan. VI), et hoc in ecclesia tantum debet celebrari.

VERS. 32.---Quidquid autem. Hoc videmus in Ecclesia fieri, et quae inconsumpta remanserint ignibus tradi. Non dicit autem, quotquot diebus inconsumpta [Col. 0323C] remanserint, ut semper, si remanserint, tradantur igni: innuens, ut si a comestione sacrificii deficimus, nec perscrutari valemus, utrum ea quae videmus, ipsum corpus Domini sint, non tamen relinquamus, sed igni tradamus, ut comedat Spiritus sanctus quod non possumus. Comedit autem, cum cogitamus ei possibilia esse quae non possumus.

VERS. 33.---De ostio. Significat quia toto tempore praesentis vitae non est de tabernaculo recedendum, sed Dei servitio insistendum.

(AUG., quaest. 24 in Levit.) Ad ostium tabernaculi testimonii, etc., usque ad habitatio quippe hoc nomen accepit.

Septem enim, etc. (ISICH.). Quinquagesima septenario [Col. 0323D] in se multiplicato, etc., usque ad observantes custodias Domini, etc.

VERS. 36.---Feceruntque, etc. Aaron conjungitur filiis, nec exit de janua tabernaculi. Ipse enim erat praedicandus, et in eis praedicaturus, sicut ipse consecrat et in membris consecratur.



CAPUT IX.

VERS. 1.---Octava die, etc. Octava dies post dedicationem significat diem Pentecostes, quo Spiritus sanctus advenit (Act. II). Septem vero a dedicatione dies innuunt septies septem dies, qui fuerunt a resurrectione usque ad Pentecosten, scilicet 49, addito quasi octavo ipso die Pentecostes.

Pentecoste quae contigit die resurrectionis, [Col. 0324A] gerit figuram futuri, et consummationis saeculi praesentis, quia septem volvitur diebus. Oportebat enim ut eadem die adveniret Spiritus, qua resurrexit Christus. Tunc ait vocari Aaron et filios ejus, et majores natu: tunc enim convocatum est Ecclesiae spectaculum, in qua est Aaron, id est, Christus et filii ejus qui altae sunt conversationis, et ideo sacerdotii ministri, et majores natu, id est, presbyteri: ex his enim corpus Ecclesiae consistit.

VERS. 2.---Tolle de, etc. Accipit Aaron vitulum in holocaustum et arietem, et offert Domino. Tunc enim Christus sacrificium suum notificavit, cum Spiritus adveniens Parthos, Medos, Elamitas, et omnium gentium primitias ad apostolorum coenaculum colligit (Act. II).

[Col. 0324B] Vitulum offert Aaron et arietem, quando doctores Ecclesiae mysteria passionis annuntiant, et pro salute humani generis celebrata insinuant.

Tollite. Hircum obtulerunt apostoli die Pentecostes quando Petrus poenitentiam annuntians inquit: Convertimini et agite poenitentiam.

(AUG., quaest. 26 in Levit.) Accipite hircum ex capris unum, etc., usque ad ubi autem universi, ibi et singuli, sed non convertitur.

VERS. 6.---Iste sermo, etc. Sermonem, scilicet rem imperatam. Hoc facite in meam commemorationem (Luc. XXII). Sermonem autem dicit, quia plus in sermone consideratur vel constitit hujus dispensatio mysterii, et maxime Dominico verbo ea quae [Col. 0324C] apparent in aliud majus et intelligibile tranferente. Unde et de manna ait: Hic est panis quem dedit vobis Dominus ad comedendum, hic est sermo quem constituit Dominus (Exod. XVI). In his ergo significat quia sanctum mysterium illis agentibus et Dominicam coenam celebrantibus advenit Spiritus sanctus. Erat enim dies Dominicus, in quo oportebat apostolos sacra celebrare mysteria: quorum sequentes traditiones Dominicam diem divinis conventibus deputamus. Similiter et Christum post resurrectionem per mysticam coenam et panis fractionem invenimus manifestum.

VERS. 7.---Et immola pro peccato, etc. (AUG., quaest. 27 in Levit.). Alia littera, etc., usque ad non est necesse super holocaustum imponi.

[Col. 0324D] Offer holocaustum, etc. Non dicit holocaustum consummationis, ut supra, quando oblatum est ut sanctificatione consummaretur, ut sacerdotio fungeretur, quo fungebatur. Notandum sane cum pro populo offeruntur sacrificia et pro peccato sacrificia esse jussa offerri, et holocaustum et sacrificium salutaris. Pro sacerdote vero oblatum fuisse pro peccato, et holocaustum consummationis, non salutaris. Sed consummationis oblatum est, quando sanctificati sunt sacerdotes. Et haec obtulit Moyses pro Aaron et filiis suis, postea vero Aaron jam sacerdotio fungens praecipitur pro se offerre vitulum pro peccato, et arietem in holocaustum non consummationis; tunc enim offerebatur ut sanctificatione consummaretur, et sacerdotio [Col. 0325A] fungi posset, quo cum fungebatur, non erat necesse iterum consummare.

VERS. 8.---Statimque, etc. (ISICH.) Qua causa haec etiam hic sacrificia peragantur superius diximus, etc. usque ad unde in persona sacerdotis utrumque perspicimus oblatum.

(AUG., ubi supra). Movet etiam quod cum faceret Aaron dona populi quae supra memorantur, etc. usque ad utrumque ex utroque animante, quasi pectuscula dixerit.

VERS. 15.---Et pro peccato, etc. (ISICH.) Cujus haec figuram habeant, etc., usque ad et quae docerent Ecclesiam meditari non cessabant.

Extendens manum, etc. (AUG., Quaest. 28 in Levit.) Ad altare stans deserviebat, etc., usque ad qui ibi [Col. 0325B] gradus prohibuit esse.

VERS. 22.---Sicque completis et caetera. (ISICH.) Evidenter omnem figuram Ecclesiae vult exponere, etc., usque ad sequentia demonstrant.

VERS. 23.---Ingressi autem Moyses et Aaron tabernaculum testimonii, etc. (ID.) Quia de intelligibili tabernaculo, etc., usque ad idoneus est ut praestet benedictionem.

Ingressi autem. Praemisit ingressi, et subdit egressi, quia sacerdos ingreditur tabernaculum, quando pro se vel pro populo orat, vel divinae contemplationi vacat; egreditur cum docet, vel benedicit populo, vel cum ad conscientiam redit perscrutando se, ne forte in praedicatione offendat.

Apparuitque gloria Domini. In specie ignis, sicut [Col. 0325C] in die Pentecostes, unde subdit: Et egressus est ignis a Domino. Unde et Lucas: Apparuerunt illis dispertitae linguae, tanquam ignis.

Omni multitudini, etc. Cui simile Lucas ait: Facta autem hac voce convenit multitudo, et mente confusa est (Act. II); non solum convenit, sed expavit. Unde hic sequitur: Obstupebant autem et mirabantur, etc.

Qui erant super altare. Invenit quia necesse sit praedicta sacrificia, et eorum expositiones superponere intelligibili altari corporis Christi, ut illuc suspiret nostra intentio, et tunc nutrimenta intelligibilis ignis, id est Spiritus sancti, aderunt, de quo dictum est: Dominus Deus noster ignis consumens est (Deut. IV).



CAPUT X.
[Col. 0325D]

VERS. 1.---Arreptisque Nadab. (AUG. quaest. 31 in Levit., tom. III.) Exeunte a Domino igne mortui sunt filii Aaron, etc., usque ad tormenta patientur.

Arreptisque, etc. (ISID., quaest. in Levit., tom. V.) Alienum ignem offerunt, etc., usque ad ne vitiis flagremus.

(ISICH.) Hic eos qui aliena docent, etc., usque ad unde vitam poterant promereri.

(AUG., ubi supra.) Alia littera, etc., usque ad per quos nobis Scripturam dedit.

VERS. 4.---Vocatis autem Moysi, Misaele et Elisaphan. [Figure: [Hebrew Text] 2Kb] Misael, Dei attrectatio. [Figure: [Hebrew Text] 2Kb] Elisaphan, [Col. 0326A] sive Elzaphan, Dei illuminatio, vel Dei speculum. His jure praecipitur ut tollant Nadab et Abiu extra castra. Hi enim sanctos significant, qui a Deo illuminati ipsum manibus fidei attrectant, et Deum perfecta fide contemplantur. Unde bene filii Oziel dicuntur, qui significat Evangelium: unde patruelis Aaron fuisse dicitur, quia magna cognatio est Evangelii et Legis. Evangelium namque expositio est Legis: filii autem Evangelii haereticos vere mortuos a castris Ecclesiae detrudunt. Vel Misadai et Elisaphan primus attrectatio Dei, id est Misadai; Elisaphan interpretatur specula Dei mei. Quicunque scit attrectare Deum, et speculari Christi scilicet carnem et divinitatem, sicut Thomas qui manu contrectans carnem dicebat: Deus meus et Dominus meus (Joan. XX), potest ignem [Col. 0326B] alienae doctrinae auferre a facie sanctorum, id est sacerdotum. Tunicae sacerdotum, conversatio et vita qua sacerdotii induuntur habitu. Abjiciuntur ergo cum sacerdotio a consortio sacerdotum et etiam populi. Unde addit, extra tabernaculum, id est, ecclesiam populi, filii patrui Aaron haec faciunt.

Aaron, id est David, per quem prophetiae intelliguntur, quae Christum manifestum faciunt, et quodammodo ignorantibus pariunt. Frater autem prophetiae Evangelium est; quae enim in Evangeliis facta sunt, a prophetis praedicta sunt. Filii ergo fratris patris Aaron, id est Evangelii, tales ejiciunt. Unde: Si quis venit ad vos, et hanc doctrinam non affert, nolite eum recipere in domum (II Joan.).

VERS. 6.---Capita, etc. Ad litteram. Quia nuper [Col. 0326C] fuerant Deo consecrati, praecipit ut sancta vestimenta non deponant, sed parati servire Deo assistant.

Allegorice autem, ne in Christo divisionem personarum faciant. Caput enim Christi Deus est, Christus autem ex divinitate constat et humanitate; capitis enim, id est divinitatis tiara humanitas est, qua tecta fuit velut pileo divinitas; haec non est auferenda, nec divisio personarum in Christo praedicanda, sed duarum substantiarum una persona.

Capita vestra, etc. (AUG., quaest. 32 in Lev.) Ne scilicet cidares deponant, etc., usque ad unde addit:

Fratres vestri et omnis domus Israel plangant incendium. (ISICH.) Non ignoramus quid cidares significent, [Col. 0326D] etc., usque ad de qua: Unctio ejus docet vos de omnibus.

VERS. 9.---Vinum et omne quod inebriare. (ID.) Usque nunc hanc legem Ecclesia custodit, etc., usque ad id est spiritualiter inspirasse.

Vinum et omne quod, etc. Ab iis quae statum mentis dejiciunt vel evertunt abstinere jubentur, quando tabernaculum ingrediuntur. Nos autem nunquam inebriemur, sed semper mente et corpore sobrii simus.

Quando intrabitis. (AUG., quaest. 33). Quando ergo eis licebat bibere, etc., usque ad ut hoc sit officium sacerdotum legitimum aeternum in progenies eorum.

[Col. 0327A] VERS. 10.---Ut habeatis scientiam discernendi. (AUG.) Hoc et ambigue positum est, etc., usque ad an potius ad utrumque referendum est?

VERS. 12.---Tollite sacrificium, etc. (ISICH.) Quod pectusculum confidentiam, etc., usque ad quae autem ad pacifica et salutaria pertinent, totius populi sunt.

Tollite, etc. Arcana, scilicet et profunda Scripturae sacramenta, quae vulgus non capit, retinenda ac comedenda sunt perfectis; juxta altare, id est juxta Dominicae passionis fidem et auctoritatem.

VERS. 14.---Pectusculum, etc. (AUG., quaest. 34.) Pectusculum. Quamvis singulis singula nomina data sint, etc., usque ad de pectusculo imponebatur altari.

[Col. 0327B] VERS. 16.---Inter haec. (ISICH.) Quia omne peccatum per poenitentiam deletur, et qui praedictum peccatum alterius doctrinae et blasphemiae commiserunt, salvati non sunt, causam mortis eorum legislator exponit.

Inter haec hircum, scilicet quia non comederunt filii Aaron quod pro peccato erat in loco sancto, id est poenitentiam peccati commissi in ecclesia peragi non fecerunt. Quibus hoc praeceptum est, quos Christus in Ecclesia vicarios suos constituit. Ipse enim oblationis suae sanguinem, quae pro nostro sanguine oblata est, in sanctum, id est in coelum, in conspectu Patris obtulit. Debet autem comedi hoc sacricium in loco sancto, id est ecclesia, in propitiationem peccatorum, unde addit: Quemadmodum praeceptum [Col. 0327C] est mihi, id est sicut praecepi. Moyses enim gerit personam Christi. Exustum reperit, quia in Spiritum sanctum peccaverant, ab intelligibili igne Spiritus sancti oblatio pro poenitentia ablata est. Voluntarie enim peccantibus non relinquitur hostia pro peccato (Heb. X). Nam sicut vera poenitentia veniam promeretur, ita simulata Deum irritat: quia Spiritus sanctus disciplinae effugiet fictum (Sap. I). Hoc autem sancti Patres irremissibile peccatum, et blasphemiam in Spiritum sanctum dixerunt, in sceleribus usque ad finem vitae perseverare, de salute sua desperare, de potentia et misericordia Redemptoris diffidere.

(ADAMANT.) Non peccare solius Dei est, etc., usque ad nisi verum et sincerum.

[Col. 0327D] (AUG., quaest. 36 in Levit.) Sane quoniam sex pecora praecipiuntur offerri pro populo, etc., usque ad quae omnia fuerant pro peccato.

VERS. 19.---Respondit Aaron, etc. In persona Ecclesiae, cujus figuram gerit, sicut et Christi, videtur Aaron dicere hoc. Quasi, quia post adventum Salvatoris deputati sunt ministare, et pro poenitentia offerre, et propheticam vitam exponere. Aliter: Docentes perierunt et in eis haec Ecclesiae acciderunt, ut sacerdotum et magistrorum lugeret mortem, unde comedere hodie pro peccato non potuit, nec orare: Domino autem displicebat.

(AUG.) Respondit Aaron, etc. Si hodie obtulerunt quae pro peccato illorum sunt, etc., usque ad Hoc [Col. 0328A] autem quare sit factum, respondit Aaron, et placuit Mosi.

Hodie. Quasi dicat: si ante remissionem Salvatoris hoc peccassent, forsitan ignosceretur, cum nondum mundo scientia manifestaretur: unde, Si non venissem, et locutus eis fuissem, peccatum non haberent; nunc autem excusationem non habent de peccato suo (Joan. XV).



CAPUT XI.

VERS. 1.---Locutus est Dominus. (ISICH.) Quidquid a Deo factum ipsa institutionis auctoritate mundum est. In animalibus igitur mores pinguntur hominum, et actus, et voluntates, ex quibus fiunt mundi vel immundi.

[Col. 0328B] (ID.) Dixit Dominus ad Noe: Omne quod movetur et vivit, erit vobis in cibum (Gen. IX), etc. In Genesi quoque dictum est: Vidit Deus cuncta quae fecerat, et erant valde bona (Gen. I). Hic autem quaedam prohibentur, velut mala, et immunda decernuntur. Non sunt tamen ista contraria sibi: nam et Judaeorum gastrimargiam ad modicum Dominus reprimit, et spiritualis praeceptorum expositio quales debeant esse instruit. Lex enim nutrimentum est animae rationalis rationabiliter intellecta. Sicut autem in superioribus per oblationes figuravit offerentes, sic nunc per ea quae comeduntur exprimit comedentes.

VERS. 3.---Omne quod habet, etc. (ISID.) In piscibus quidquid pinnulas et squamas non habet, [Col. 0328C] abominabile est: aspera pro mundis habentur. Hispidi enim et hirsuti, firmi, et graves hominum mores approbantur. Qui sine his sunt, immundi dicuntur, quibus leves et lubrici, infirmi et effeminati mores adjiciuntur. Pinnulas quoque conjungit et squamas; quicunque enim pisces pinnati sunt et squamosi. Si quibus ignorantia solubilis est, his et cognitio sublimis et vita coelestis: qui autem tales non sunt, cum his nec cibum sumere.

Moraliter. (GREG.) Pisces qui pinnulas habent et squamas, dare saltus super aquas solent. In pinnatis ergo piscibus electae animae figurantur, quae solae in coelestis Ecclesiae corpus transeunt; quae pinnulis virtutum fultae per coeleste desiderium saliunt ad contemplationem, quamvis in se relabantur per carnis [Col. 0328D] fragilitatem. Soli ergo in electorum corpus quasi cibus electus transeunt, qui dum imis serviunt, mentis saltibus superna conscendunt, ne semper in profundis curarum lateant, ubi nullam amoris summi, quasi liberi aeris, curam habent. Qui ergo rebus temporalibus occupantur, tunc bene exteriora disponunt, cum sollicite ad interiora refugiunt, nec perturbationis strepitus diligunt, sed apud semetipsos intus in tranquillitatis sinu requiescunt.

VERS. 10.---Quidquid pinnulas, etc. Sunt etiam pisces testam pro pelle habentes, quorum squama auferri non potest, quia nec verbo Dei squamas ignorantiae deponunt, nec cultrum spiritus suscipiunt: et quamvis in mari baptismi inveniantur, vel [Col. 0329A] in poenitentiae fluminibus, abominabiles sunt tamen in his quae moventur et vivunt in aquis, quia regenerationem et vitam, quam in baptismo acceperunt, vivendo male corrumpunt.

VERS. 11.---Carnes. (RAB. in Levit.) Cum suem prohibet, etc., usque ad quaerentes tenebras noctis.

VERS. 13.---Haec sunt quae de avibus, etc. (ISICH.) Quae ad contemplativorum vitam pertinent, adjungit, etc., usque ad mulierculas peccatis oneratas.

VERS. 14.---Vulturem juxta genus suum. (ID.) Qui bellis gaudet. Unde sequitur exercitum, expectans cadavera mortuorum: non debet enim alieno luctu pasci, qui dat operam contemplationi.

VERS. 16.---Struthionem. Struthio avis est, sed volare non potest, et semper circa terram est, sicut [Col. 0329B] quidam Deo militantes et saecularibus negotiis se implicantes (Job XXXIX; II Tim. II).

Noctuam. Hanc aiunt in nocte acute videre, et parum in die. Tales sunt qui Legis gloriantur contemplatione, et Evangelii lucem capere non valent. Nycticorax. In nocte tantum rapit. Tales sunt gentes noctis operibus inhiantes, quae sunt fornicatio, immunditia, impudicitia (Gal. V).

Larum. Larus est animal tam in aqua quam in terra habitans: volat enim et natat. Huic assimilantur qui circumcisionem et baptismum venerantur.

Accipitrem. Accipiter inter rapaces est aves, sed mansuescit, et rapinam cum hominibus operatur. Hunc imitantur qui mansueti videntur, sed cum potentibus et avaris atque rapacibus rapere nituntur.

[Col. 0329C] Mergulum et ibin. Haec longi colli sunt, et cibum ex profunditate terrae vel aquae (ut dicitur) trahunt, nec imitanda sunt. Qui enim contemplationi vacat ad superiora debet tendere, nec de inferioribus sollicitus esse.

VERS. 19.---Upupam. Haec lugubris est et luctum amans. Saeculi autem tristitia mortem operatur. Qui autem Deum diligit, debet gaudere, sine intermissione orare, in omnibus gratias agere (I Thess. V).

Vespertilio. Quae circa terram volat, pennis pro pedibus utitur: quod alienum est ab eis qui contemplantur, ne contemplatio eorum in terrenis occupetur.

VERS. 20.---Omne de volucribus quod graditur super [Col. 0329D] quatuor pedes, etc. Qui contemplativis videntur esse similes, sed tanquam reptilia terrenis inhaerent concupiscentiis, etiamsi in quatuor pedibus ambulent, id est si evangelicam praedicationem simulent, quae vocat ad poenitentiam; quia non vere socialem amplectuntur vitam, voluptatibus servientes, abominabiles sunt.

VERS. 21.---Quidquid autem ambulat, etc. Quia cum sint in carne, non secundum carnem ambulant (II Cor. X), sed a sordidis actionibus exsiliunt, et terrenis hominibus permiscentur, ut instruant et doceant: sicut Dominus cum peccatoribus et publicanis (Matth. IX). Habere nos oportet crura sublimiora pedibus, ne claudicemus utroque pede, sicut [Col. 0330A] Judaei in lege et prophetis; sed crura habeamus recta, sicut Cherubin, de quibus dicitur: Crura eorum recta, et pennati pedes eorum (Ezech. I).

VERS. 22.---Brucus. Qui exsilit, sed minus quam attacus, vel locusta, quae magis exsiliunt. Tales sunt, qui cum peccatoribus conversantur, ad conversationem, non ad consensum vel imitationem.

Ophiomachus. Qui pugnat cum serpentibus, nobis autem pugna est cum antiquo serpente et angelis ejus (Apoc. XII).

VERS. 25.---Ut portet. Sicut qui dicit malum bonum, et amarum dulce (Isa. V): laudando enim malum a quo prohibere debuerat, suum facit et portat.

VERS. 26.---Omne animal quod. (ISICH.) Nullum peccatum praeterit lex; quaecunque in Evangelio prohibentur [Col. 0330B] Legis aenigmatibus exprimuntur, ut in ore duorum testium stet omne verbum (Matth. XVIII), et in utraque lege laudes Deum, et, sicut prohibet, fugias malum.

VERS. 27.---Quod ambulat super manus, etc. Qui evangelicam conversationem migrat, sed manibus ambulat, turpis, scilicet, lucri causa manus imponens (I Tim. IV), hic recte omnibus bestiis comparatur, ut vel adulterum dicas, vel avarum, homicidam et similia: omnibus enim per pravam manus impositionem communicat.

VERS. 28.---Qui portaverit hujusmodi cadavera. Falsa dicendo testimonia. dignum dicendo indignum, et mundum immundum.

VERS. 29.---Mustela. Ingluviem. Mus enim pro [Col. 0330C] ventris ingluvie nulla vitat pericula.

Crocodilus. Qui durae cutis et malitiosus luto pascitur.

VERS. 30.---Chamelaeon. Miserescit, et prae infirmitate mansuetum se fingit, cum crudele sit.

Talpa. Animal caecum de terra genitum. Creatur enim, ut aiunt, de terra compluta et lutulenta, sed prius corrupta.

VERS. 31.---Qui tetigerit, etc. Si naturaliter essent immunda, immundus esset viventia etiam qui tangeret. Morticina talium actiones sunt, id est, dolus, furtum, duplicitas, et hujusmodi in quibus mors animae.

VERS. 32.---Et super quod, etc. (ISICH.) Admirabili divisione utitur legislator, etc., usque ad tam [Col. 0330D] vas ligneum quam vestimentum.

VERS. 34.---Omnis cibus, etc. Cibum et potum opera bona intelligit, ideo dixit: Cibus quem comedetis, et liquens quod bibitur, etc. Quia malarum actionum et cibus et potus prohibetur, ne quis participet. Si ergo bonis actionibus, quae sunt in omni vase, id est in omni homine, quodlibet morticinum inciderit, necessario immunda actio erit. Si enim bonae actioni, superbia, dolus, hypocrisis vel quodlibet morticinum, id est, participanti mortem inferens inciderit, et hic immundus erit: bonam enim actionem mala incidens intentio polluit.

VERS. 34.---Si fusa fuerit super eum aqua. (AUG., quaest. 37 in Levit.) De vase, scilicet quod [Col. 0331A] factum est immundum de morticinis immundis si forte aquam habuit.

Aqua. Baptismi: est enim sermo de baptizatis; de infidelibus autem mentionem non facit. Unde Paulus: Scripsi vobis non commisceri fornicariis (I Cor. III), non utique fornicariis hujus mundi, etc.

VERS. 35.---Sive clibani. Per hoc magistri designantur, in quibus cibi sacrae doctrinae coquuntur operatione et igne Spiritus sancti. Nec mirum: Moab enim lebes appellatur: Moab olla spei meae (Rom. II).

Chytropodes, etc. Quia qui docent non furari, furantur; et qui praedicant non moechari, moechantur: doctrina tamen munda est. Unde fontes et caetera.

[Col. 0331B] VERS. 37.---Si ceciderit. (ISICH.) Nihil indiscussum relinquit, etc., usque ad si quodlibet morticinum super eos ceciderit, fiunt immundi.

VERS. 39.---Qui cadaver ejus tetigerit, immundus. (ISICH.) Iniquorum vitam debemus abominari, justorum imitari. Qui enim vitam malorum tetigerit, immundus erit, donec poenituerit.

VERS. 40.---Qui comederit. Id est, quasi advocatus defenderit, et in se auxiliando transtulerit, lavet vestimenta sua, id est actiones pravas, donec poenituerit.

VERS. 41.---Omne quod reptat super terram. Hoc superius legislator exposuit, sed ad frequentationem meditandae legis monendo auditorem, repetit.

VERS. 47.---Et sciatis quid comedere. Non hi cibi [Col. 0331C] nos mundant vel polluunt, sed nos ipsi: vivificamus enim quae comeduntur, et quemadmodum omnis cibus bonus (I Petr. II), et nihil rejiciendum, quod cum gratiarum actione percipitur; sic ea quae comeduntur, id est quae nutriunt animam, bonas scilicet actiones, nos vivificamus, si bene utimur: si male, mortificamus. Qui enim ex rapina facit eleemosynam mortificat eam, et aufert ei potentiam; et qui abstinent a cibis, fratribus vero detrahunt, mortificant abstinentiam.



CAPUT XII.

VERS. 2.---Mulier si suscepto semine. (ISID., quaest. in Levit., tom. V.) Septimana est praesens vita, etc., usque ad nec in futuro purgabitur.

[Col. 0331D] Immunda erit. (ISICH.) Quia scilicet sator immundus, ut haeres Adae, qui per transgressionem immundus, et ita uxori mistus. Postquam enim exiit de paradiso cognovit uxorem suam, et ita propagatur humanum genus.

Septem diebus. (ID.) Quia Adam, etc., usque ad quando Adam separatus a paradiso in hanc miseriam decidit.

Die octavo, etc. (ID.) Dies octavus, etc., usque ad Inobedientia autem immunditiam nobis sordemque contraxit.

VERS. 4.---Triginta tribus diebus, etc. (ID.) septem additis, etc., usque ad incertum est enim an feminam, an marem pariant.

[Col. 0332A] (AUG., quaest. 40 in Levit.) Quae differentia est inter septem dies, etc., usque ad in feminae octoginta.

Omne sanctum non tanget. Quid sanctuarium vult intelligere cum tabernaculum nonnisi sacerdotes debeant ingredi, et usque ad velum secundi: ultra velum autem, ubi erat arca, summus tantum sacerdos introibat? Forte ante tabernaculum, ubi altare sacrificiorum est, potuit dici sanctuarium. Nam saepe sanctus locus appellatur etiam atrium, cum dicitur: In loco sancto edent ea. Illuc forsitan intrabant mulieres dona sua offerentes, quae altari imponerent.

VERS. 6.---Cumque expleti fuerint. Intentionem aperit, quia scilicet, pollutionem naturales motus non faciunt, sed peccatum, de quo dicit David: Ecce enim in iniquitatibus conceptus (Psal. L), etc., [Col. 0332B] Matrem naturam appellans, et immunditiam peccati Adae et Evae in totum genus humanum descendisse significans. Ideo Moyses, completis diebus purificationis holocaustum, et pro peccato praecepit immolari; evidenter ostendens quia imago Dei perfectionem tribuit generi nostro. Nam formationem dies mundationis ostendunt, perfectionem holocaustum.

(AUG., ubi supra.) Nunquid peperisse peccatum est? etc., usque ad non ut dicerent super filio aut super filia, sed pro filio aut filia.

Notandum autem quam pauper Dominus nasci voluerit, ut non pro illo offerretur agnus et pullus columbinus aut turtur, sed par turturum aut duo pulli columbarum secundum Evangelium, quod scriptura Levitici tunc jussit offerri, si non habuit [Col. 0332C] agnum manus offerentis, quod satis est magnum.

(BEDA, in Lev., tom. II.) Dominus noster non solum homo, etc., usque ad et post in coelestem Jerusalem bonorum operum victimis Domino commendata perveniet.

VERS. 7.---A profluvio, etc. Tanquam aliquis quaerat, unde mundabitur quae legitime generavit? ait, a profluvio sanguinis sui, hoc est inobedientia, unde immunditia et poena profluxit, per meditationem et contemplationem legis, cujus negligentia hominibus immunditiam invexit.



CAPUT XIII.

VERS. 1.---Locutusque est Dominus. (ISID.) Semel loquitur Deus, et duo audiuntur: Spiritum audit [Col. 0332D] Moyses, ut sublimior; litteram, Aaron, ut inferior, qui litteram nuntiat populo. Unde ipse loquetur ad populum, et erit os tuum, tu autem eris in his quae ad Deum pertinent (Exod. IV).

VERS. 2.---Homo. (ID.) Aliquando excellenter accipitur, qui Dei imaginem et naturae servat dignitatem. Aliquando peccator, in quo dignitas deformatur, sicut hic.

In cujus carne, etc. In carne et cute lepram portat, qui carnalia vel exteriora suadere certat, ut Corinthiani, qui putabant resurrectionem futuram in voluptate carnis: et in fide manentibus, quamvis carnaliter vivant, non imputari peccata.

Aut quasi lucens. Lepra alia nimis vel moderate [Col. 0333A] obscura, nondum effervente passione, quae nimia indiget deliberatione. Alia nimis clara et perspicua, cujus aperta cognitio.

Plaga leprae. (ISID.) Lepra falsa doctrina; leprosi haeretici, qui unitatem verae fidei non habentes, varios doctrinae profitentur errores, vera falsis admiscentes et Ecclesiam, sicut lepra corpora, irradiando commaculant.

In corpore lepram gerit, qui Ecclesiae detrahit, sicut Carpocratiani, qui negant resurrectionem carnis, et Novatiani, qui nuptias damnant, et peccantibus auferunt poenitentiam.

Vel ad unum quemlibet filiorum ejus, etc. Cognatorum secundum spiritum, a quo habet sacerdotium, quibus inest perfecta et plena prophetia, ut discernere [Col. 0333B] possint subtilia et animae motus absconditos.

VERS. 3.---Pilos. Cogitationes, quibus anima ornatur, mensque contegitur, a qua generantur, sicut caput capillos generat, quibus ornatur et tegitur. Unde capilli capitis vestri omnes numerati sunt (Matth. X). Inde Nazaraei caput non tondent (Num. VI), quia superfluas cogitationes non habent, sanctas autem deponere sanctum, damnum est.

Humilior carne, etc. Humilior seipso: unde recte veniam non meretur. Vinci enim ab alio majori, portabile est; bonum autem a Deo praeceptum non operari (dividit enim Dominus prout vult), ut seipso quispiam deterior fiat, hoc importabile est.

VERS. 4.---Recludet eum. Secundo recluditur, ut studiose inspiciatur, et duplici probatione transacta [Col. 0333C] districtum judicium fiat. Manifestum enim erat peccatum sacerdoti, sed animum consentire passioni nesciebat, sed conjiciebat: ideo iterum inspiciebat. Hinc Dominus post negationem, animum Petri quomodo se habeat tertio interrogat (Joan. XI), ut non cito judicemus, sed frequenter inquiramus. Septem diebus recluditur. Septenarius enim praesentis vitae plenitudinem signat, quae septem diebus agitur, quo impleto, peccatum et servitium cessabit. Unde septima in divinis Scripturis requies nominatur.

VERS. 6.---Mundabit eum, quia scabies est. Sic Paulus eum qui in Corintho fornicatus est (quia manifesta erat passio) sanctorum tabernaculo removit, et Satanae tradidit; quem cum inspexisset secundo, et poenitere vidisset, suscipi jussit (I Cor. V).

[Col. 0333D] VERS. 10.---Cumque color albus in cute fuerit. Manifesta transgressio litterae legis, quae propria Judaeis sicut in sacrificiis et purgationibus et in hujusmodi. Est enim et communis gentibus de adulterio, rapina, avaritia, et similibus.

VERS. 12.---Sin autem effloruerit. (ISICH.) Ostendit Judaicum populum partim leprosum, ut in parte transgressorem legis: unde eum sacerdos expellit tanquam immundum. Sed toto corpore leprosum Gentilem, qui totam transgreditur legem, non expellit; sed eum mundum judicat, quia legis jugo subjectus non erat.

(HIERON.) Sin autem effloruerit, etc. In hac lepra quasi florente et alba, diversa crimina designat. Quia [Col. 0334A] cum mundialis vitae voluptas quasi candida aestimatur et florens, tunc grave vitiorum contagium grassatur in corpore. Nam aut avaritiae aut libidinis patescunt maculae. Sed avaritiae crimen facile potest resecari, unde: Date eleemosynam et omnia munda erunt vobis. Libido quoque jejuniis et abstinentia mundatur. Sed omnibus per sacerdotem medela adhibetur. Alia enim sacrificiorum oblationibus mundatur; alia est, quae facilius; alia, quae extra castra posita mundatur; alia, quae omnino non mundatur.

VERS. 14.---Caro vivens, etc. (ISICH.) Judaicum mandatum, quod vivere dicitur quantum ad mandatum, vel quia bene intellectum affert vitam.

VERS. 18.---Caro enim, etc. (ISID.) In carne viva [Col. 0334B] lepram gestat, qui de anima, quae vita carnis est, aliquid falsum existimat. Sicut Luciferiani qui dicunt animam de carnis substantia propagatam; et Arabici qui animam cum corpore mori putant.

VERS. 19.---Cicatrix, etc. (ID.) In cicatrice sanati vulneris lepram portant, qui post agnitionem fidei et medicinam Dei quam in Christo suscipiunt, rursus aliquod indicium erroris aut perfidiae veteris dogmatis ostendunt.

Alba. Quia ex vulnere legalis transgressionis; lex enim alba et a sole justitiae non calefacta (Act. XV).

Subrufa. Quia de praevaricatione evangelica, sicut idolothytum sanguinem, vel suffocatum comedere; utrumque autem fit contra Christum, cujus est Lex et Evangelium.

[Col. 0334C] VERS. 20.---Contaminabit. Quia in habitu est peccatum, et animae mala depastio per ulcus incubuit. Unde lepram ex vulnere efflorentem vocavit.

Caro et cutis quam ignis exusserat, etc. (ISICH.) Supradicta videtur repetere, sed partim eadem dicit, partim adjicit, alteram quippe passionem, sed eamdem ponit indicationem. Egit enim de ulcere quod aliqua aegritudine neglectae carnis generatur et proficit. Ulcus ergo carnis nostrae est voluptas, ebrietas, gastrimargia et hujusmodi, quae luxuriante corpore et in semetipso pruriente proveniunt. Nunc autem de plaga majori, id est exustione ignis. De quo dicitur: Ignis adversarios consumet (Isa. LXXIV).

VERS. 25.---Quia plaga, etc. In cicatrice exustionis lepram habent Manichaei, qui in abstinentiae cruciatu [Col. 0334D] corpora sua exurunt, et per infidelitatem, non munditiam inde, sed lepram gignunt.

VERS. 29.---Vir sive mulier. Qui scilicet in divinitate errat, sicut haeretici, qui non solum Patrem factorem mundi negant, sed etiam actorem malorum affirmant, ut Manichaeus.

Vel barba, etc. (ISID.) In barba lepram gerunt qui de apostolis et discipulis Christi perverse sentiunt, et falsa praedicare confingunt. Barba enim est ornamentum viri, et apostoli doctores corporis Christi.

(ISICH.) Sex species leprae invenimus legislatorem posuisse, etc., usque ad quia erroris sui perfidiam aperta pravitate defendunt.

(ID.) Diversos colores leprae supponit, etc., usque [Col. 0335A] ad linguam mendacem significat et imbecillitatem.

VERS. 31.---Recludet eum septem diebus, et die, etc., non tam pro poena quam districtae probationis causa; tempus enim in omnibus servandum, districtius in his quorum lingua circa divinitatem se effrenat.

VERS. 34.---Si die septimo. Quia verbum in quo delinquitur, si semel negat qui peccavit, dijudicari non oportet. Quis enim reum judicat per quod confessus est lingua, voluntate se protulisse negat?

Lotisque vestibus mundus erit, etc. (HIERON.) Alia ante baptismum commissa, etc., usque ad de quo dicitur: Qui peccat in Spiritum sanctum, non remittetur ei, etc.

VERS. 37.---Capilli nigri, id est, si luxerit impietatem suam, et veram egerit poenitentiam. Lugentes [Col. 0335B] enim et poenitentes nigro habitu deformantur.

VERS. 38.---Vir sive mulier, etc. (ISICH.) In praevaricatione divini dogmatis, etc., usque ad: quibus non vivant.

VERS. 40.---Calvus ac mundus est. Simplex, non stultis; nemo enim est cui saltem pauci non remaneant capilli.

VERS. 44.---Quicunque ergo maculatus, etc. (ISID.) Haeretici ab Ecclesia ejiciuntur donec purgentur. Dissutis tunicis, id est, manifestatis secretis sedere jubentur. Capite nudato, ut nuditas eorum a cunctis videatur. Ore clauso, ne ulterius impia loquantur.

VERS. 46.---Habitabit extra castra. Sic Joannes intelligibilem leprosum ab intelligibili habitaculo excludit: [Col. 0335C] Qui hanc doctrinam non affert, non recipiatis eum in domum, et ave ei non dixeritis (II Joan. 10).

(ISICH.) Ridicula sunt haec secundum litteram interpretata, etc., usque ad ne dicatur ei, Qui praedicas non furandum, furaris; peccatori autem dixit Deus: Quare tu enarras justitias meas? (Rom. II.)

VERS. 47.---Vestis lanea, etc. (ID.) Lanea, pretiosa et animum calefacientia, etc., usque ad scilicet et bona opera.

VERS. 48---In stamine, etc. (HIERON.) Stamen anima est: quae cum tentationis fuso in filiorum tenuitatem torquetur, firmioris virtutis soliditate constringitur. Stat ergo anima, ut tamen erecta, corporis sensus subjacet ut trama; alia autem sunt [Col. 0335D] corporis, alia animae peccata.

(ISICH.) Qui solam litteram attendunt, etc., usque ad sed et de ea quae circa virtutes evenire consuevit.

(ID.) Lepra, in veste linea, etc., usque ad in conversatione hujus vitae.

Pellis vel quidquid, etc. (ID.) Tentatio tribulationis, etc., usque ad nec sicut munda temere suscipiat.

VERS. 49.---Si alba, etc. (ID.) LXX: Viridans atque flavescens, id est, superbia, quae ad modicum floret: unde, Sicut olera herbarum cito decident (Psal. XXXVI), aut cenodoxia. Vult enim Christus virtutes esse sine vana gloria.

VERS. 56.---Abrumpet eum. Per poenitentiam [Col. 0336A] abscindet passionem; superbia abrumpitur, admota humilitate; vana gloria, amota adulatione, et vana laude.

VERS. 57.---Lepra volatilis. (GREG., hom. X in Ezech.) Aliquando nos mala egisse cognoscimus et vitamus, etc., usque ad per immoderatam continentiam ad iracundiae vitium transit.



CAPUT XIV.

VERS. 1.---Locutusque est. (ISICH.) Quia maculas, etc., usque ad ipse enim omne peccatum curavit.

VERS. 4.---Duos passeres. (ID.) Divinitatem, scilicet et humanitatem Christi. Quae munda, quia peccatum non habuit; et viva, quia ex peccato non fuit obnoxia mortis.

[Col. 0336B] Quos vesci, etc. Quia, Verbum caro factum est, et nisi manducaverimus carnem Filii hominis, non habebimus vitam in nobis.

Lignum cedri. (ISICH.) Crucem, quae contra omnia fortis, sicut cedrus fortis et imputribilis.

Vermiculum. LXX: Coccinum tortum passionem, scilicet quia coccinum rubeum est, tortum passibilitate, et impassibilitate contextum.

Hyssopum. Gratiam Spiritus sancti, quae nostrae emundationi cooperatur. Unde: Asperges me, Domine, hyssopo, et mundabor, etc. (Psal. L.)

VERS. 5.---Super aquas, etc. Baptismatis. Quicunque in Christo baptizati sumus, in morte ipsius baptizati sumus (Rom. VI).

VERS. 6.---Tinget in sanguine, etc. Quia comprehenduntur [Col. 0336C] omnia in virtute baptismi. Vivens passer in sanguine occisi passeris tingitur, quia non in hominis passione tantum, sed Dei et hominis baptizamur.

VERS 7.---Septies ut jure purgetur. Pro septiformi Spiritu, in quo omnis mundatio et remissio; vel ut purgetur anima a septem daemonibus.

Et dimittet passerem. Quia quodammodo tenetur sub contemplatione humani intellectus.

VERS. 8.---Vestimenta sua. Opera et si quas virtutes habuerit, quia et has peccatum polluit.

Purificatusque, vere. Superius tamen dictum est lepram mundatam, sed sic intelligendum est, mundari aptam.

Extra tabernaculum. Consortium sanctorum, a [Col. 0336D] quo excluduntur peccatores. Unde cum hujusmodi nec cibum sumere (I Cor. 5).

VERS. 9.---Capillos. Cogitationes quae ornatum homini ut rationali, et multa disceptanti praebent: sicut capilli capitis.

Et supercilia. Quae hominem contemplativum de sublimibus et divinioribus constituunt, quod supercilia in altioribus sita significant.

Totius corporis. Etiam verendarum partium, ut nulla remaneat veterum cogitationum, ut totus novus et quasi modo genitus veterem hominem exuat, novum induat. Quomodo enim rasis pilis succedunt novi, si novae cogitationes ad meliora pullulant veteribus abrasis.

[Col. 0337A] VERS. 10.---Die octavo. Quo Dominus surrexit, quo leprosus ingreditur castra, quae patriarcha Jacob vidit occurrentibus sibi angelis: unde locum castra Dei appellavit (Gen. XXXII).

Postquam. Prima die, qua egreditur sacerdos, extra castra immolari ad immundationem leprosi praecepit, octava die alia sacrificia substituit. Haec enim eamdem vim habent quam prima: quia omne tempus in hebdomadibus terminatur. Octava ergo et prima est quae subsequitur. Et notandum quod lepram, id est peccatum summopere vitandum ostendit, quod tam diligenter purgari praecepit.

Agnos immaculatos, etc. Omnia haec figurant sacrificium Salvatoris, qui pro nobis hostia fuit. Ex utroque sexu sacrificium fit, quia utrumque sexum [Col. 0337B] salvavit.

(HIER.) In duobus agnis duo adventus Christi, quibus credendum est a lepra peccatorum mundari, primo enim venit et passus est: secundo in gloria venturus est.

Anniculam. Anniculum jubet esse sacrificium tanquam perfectum: perfecta enim in praedictis animalibus annicula sunt: unde et tunc generationi apta sunt.

Et tres decimas. Qui enim mundatur sacrificio Unigeniti, debet fide sanctae Trinitatis signari, tres decimas similae, id est Trinitatem, Patrem et Filium, et Spiritum sanctum habentem in unaquaque persona perfectionem: denarius enim perfectus est.

Similae. Unigeniti. Quamvis enim Unigeniti passio [Col. 0337C] fuerit, opus tamen est totius Trinitatis: unde in nomine Patris, Filii et Spiritus sancti baptizamur, dum in mortem Christi baptizamur.

(ISID.) Est lepra peccati, etc., usque ad et consequi veniam.

Olei sextarium. Quia fide intelligitur et agitur unumquodque praedictorum. Sextarius namque mensura est, nec plus nec minus capientis: quod enim plus est, effunditur, si minus est, non est sextarius. Sic fides ad mentis nostrae mensuram datur, nec capit plus aut minus quam a Deo distribuitur: quod enim plus est aut minus, extra fidem est.

Olei sextarium, pinguem Dei misericordiam et gratiam: et si clarissimam sanctimoniae faciem praeferre non valuit, lucernam fidei non exstinguat.

[Col. 0337D] VERS. 14.---Supra extremum. Ut auditum muniat, et cautum reddat: ne amplius vocem serpentis audiat.

Et pedis. Ut in conspectu Dei motio nostra et via dirigatur. His enim supradictis custoditis per sanguinem agni et fidem ejus, quae nobis per misericordiam et compassionem ipsius donatur, intelligibilis lepra fugatur.

VERS. 16.---Et asperget, etc. Praesumit enim talis sacerdos apud Deum, quoniam mundare et dimittere peccata potuerit: unde septies aspergit, quia numerus est remissionis et gratiae.

VERS. 17.---Quod autem, etc. Ut fides sacerdotis in operibus ostendatur. Non enim aliter vim suam [Col. 0338A] exerit, nisi manu assumpta, id est, actione confirmata et signata. Mittit autem oleum in sinistram manum, et intingit digitum dextrum in oleo, ut per arma justitiae a dextris et sinistris conversetur, per gloriam et ignobilitatem, per infamiam et bonam famam.

VERS. 19.---Et faciet sacrificium, etc. Per ea quae dicta sunt de delictis, possunt ea, quae pro peccato sunt, conjici: vicina enim sunt et communia tanquam in communi materia.

Holocaustum, etc. Christi sacrificium prius nos a delictis et peccatis mundat, et tunc nostrum conficitur holocaustum. Cum enim intelligibili emundatione corpus nostrum et animam sanctificantes facti sumus spirituales, tunc digni ad ascensionem altaris [Col. 0338B] efficimur: tunc enim plenam emundationem accipimus, nec alia indigemus. Sunt namque emundationum profectus, quaedam enim a pollutione leprae liberat; alia inducit in castra; alia plenissime mundatos ad altare praesentat.

VERS. 21.---Quod si pauper est et non potest manus ejus, etc. (HIERON.) Hoc est, si divitias coelestium charismatum non habet, verbi gratia, si virginitatem servare non valuit, thorum custodiat immaculatum; si martyrii non potuit reportare tropaeum, se saltem servet invictum.

Quod si pauper est, etc. Mirabiliter condescendit et veniam tribuens paupertati, congrua pauperi sacrificia praecipit, ne obstupescat si majora viribus sacrificia [Col. 0338C] exigantur. Qui tamen non habet panem aut pecuniam, unde emat agnum aut columbam aut turturem? Ad spiritualia ergo horum occasione vocamur, ut lepram, malitiam; poenitentiam, emundationem intelligamus. Poenitentiae sunt opera necessaria, quae valeant delere peccata. Unde: Facite ergo fructus dignos poenitentiae (Luc. III). Sunt autem plures qui non possunt solvere quod exigit districtio poenitentiae. Exigit enim orationem assiduam, eleemosynam, vigilias, sacrum jejunium, et ut possit dicere: Factae sunt lacrymae meae panes die ac nocte; et, Lavabo per singulas noctes lectum meum, lacrymis meis, etc. (Psal. XIV.) Et, Quia cinerem tanquam panem manducabam, etc. (Psal. CI.) Ignoscit his qui volunt, sed non possunt aliam viam poenitentiae, [Col. 0338D] id est, alia sacrificiorum genera exquirit.

VERS. 20.---Ponet super extremum auriculae dextrae illius qui, etc. (ORIG., hom. 8 in Levit.) Vides quomodo ultimae et summae purificationis, etc., usque ad et per omnia Patris Filius reparetur.

VERS. 34.---Chanaan. (ISICH.) Terra Chananaeorum Abrahae promissa est, etc., usque ad quod ibi patet Salutate Nympham et domesticam ejus ecclesiam (Col. IV).

VERS. 40.---Extra civitatem. Non tantum extra domum, quia de universali Ecclesia sunt ejiciendi, quae est civitas Dei vivi.

VERS. 42.---Lapidesque alios. Dogmata veritatis, de quibus dicitur: Lapides vivi volvuntur super terram [Col. 0339A] (Zach. IX); et alibi: Quicunque aedificaverit super fundamentum aurum et argentum, etc. (I Cor. III).

VERS. 44.---Reversam lepram et parietes, etc. Id est, si, ejectis pravis dogmatibus, expositione subtili rursus impietatis doctrina inveniatur aspersa.

VERS. 48.---Quod si introiens, etc. Memento quae legeris in mundatione leprosi. Manifeste enim apparet quia ecclesiam haereticorum exprimit; qui contra dispensationem incarnationis Christi agit: et ideo ad domum mundandum talia sacrificia adjicit, in quibus mysteria carnis et passionis Christi possint exprimi, et peccata in se commissa sanari.

VERS. 54.---Ista est lex. Quia late leges leprae exposuit, necessario recapitulavit, prius genus, [Col. 0339B] deinde partes exponit.

Leprae. Impiae doctrinae, quae contingit etiam laicis, ideo additum est: Vir aut mulier in quo fuerit plaga leprae et eat. Si enim sacerdotes tantum intellexisset, mulierem non addidisset. Post haec lepram, quae est in virtutibus, posuit, haec enim sunt animae vestimenta. Inde quae est in Ecclesiae doctoribus, qui sunt parietes domus. Tandem cicatricis et erumpentium papularum memoriam facit: lepram veram describens, eam scilicet quae est in peccatis vel in dubiis vel manifestis.



CAPUT XV.

(ISICH.) LXX sic, etc., usque ad in virum perfectum, etc.

[Col. 0339C] VERS. 2.---(GREG., lib. XXXIII Moral., cap. 15, tom. II.) Vir qui patitur, etc. Quid est sermo nisi semen? etc., usque ad quam perpetuae mercedis fructum.

(ISICH.) Quia multae species sunt pravae doctrinae, etc., usque ad si particeps fuerit doctrinae ejus sequens discipulos ipsius.

VERS. 9.---Sagma super quo, etc. (ISICH.) LXX , id est, stragulum asini. Per quod negligentior discipulus et molli corde commutandus intelligitur. Sagmata enim mollia sunt.

VERS. 13.---Numerabit septem dies. (ID.) Quia per septiformem Spiritum datur remissio peccatorum, cujus septem donis indigent qui perfecte mundari [Col. 0339D] debent.

VERS. 14.---Duos turtures. (ID.) Dignum doctoribus sacrificium. Turtur siquidem meditationem, columba frequenter generans et simplex, Spiritum sanctum designat. Oportet enim doctorem spiritualiter generare: digne ergo hoc sacrificium sacerdotibus et magistris dedicavit.

VERS. 15.---Coram Domino ut emundetur. Secundum voluntatem et legem Dei, super quae peccavit, emundatur poenitendo, sacrificia orationum offerendo, et deinceps recte vivendo et perfecte sapiendo.

VERS. 16.---Vir de quo egreditur, etc. (ISICH.) Nisi quis, etc., usque ad mundavit genus humanum.

(ID.) Quia multi, etc., usque ad doctorum suorum traditionibus.

[Col. 0340A] VERS. 17.---Vestem et pellem. Miseriam exprimit originalis peccati, quo genus humanum pollutum etiam insensata polluit. Mulieres exprimit quae libidinis causa miscentur viris ad temporalem usum, quem praestant, et vestimentum, pelles quoque veteratae projiciuntur, et muliebris consuetudo veterascente amicitia respuitur.

VERS. 19.---Mulier, etc. Per menstrua pravae cogitationes designantur. Quae enim menstrua patitur, alienam carnem non tangit, et propria se polluit. Sic iniquae cogitationes et voluntates, quamvis opere non compleantur, apud Deum pro factis habentur et puniuntur.

Mulier quae redeunte. (ISICH.) Intendit tam mulieres, etc., usque ad quae corruptio humani generis [Col. 0340B] est.

Septem diebus, etc. Universitatem temporum significat, usque ad completionem, qua declaratum est Evangelium: separati enim erant homines a Deo usquequo conjungeret eos evangelica praedicatio.

Qui tetigerit vestimentum ejus, lavabit, etc. Sic oportet ab idololatria abstinere: ut nec idololatras nec eorum discipulos vel fautores, quibus quasi lectis vel vasis utuntur, contingamus, nec communionem cum eis habeamus.

VERS. 25.---Mulier quae, etc. Quia fluxum seminis patientem, obscena et corrumpentia docentem diximus; et Judaica utentem doctrina de quo semen coitus egreditur; restant qui Gentilium doctrinam [Col. 0340C] spargunt, quae opportune fluxus sanguinis dicitur, quasi seductio idololatriae: gaudent enim daemones sanguine.

VERS. 29.---Offeret. Superius fluxum sanguinis patientem sumere duos turtures, aut columbas in sacrificium praecepit, quia magistri locum occupavit; et hic quoque eum qui patitur fluxum sanguinis quia et idololatriae magister fuit.

VERS. 31.---Docebitis. Hoc neque de leprosis, neque his qui tangunt morticinia, sancivit.

Immunditias. Omne peccatum immunditia est animae, sed idololatria maxime.

Tabernaculum. Interiorem hominem, in quo imago Dei. Verbum quoque caro factum est, et habitabit in [Col. 0340D] nobis.

VERS. 32.---Ista. Quae sibi cohaerent, et communem intentionem habent, nectere consuevit, ut ostendat quomodo debeant intelligi, et quae cum quibus cognatione intellectus conjungantur.

Et qui, etc. Qui praecepta Judaica docet, et male docet bona, immundus est, dum quae ad litteram pertinent, extra tempus profert, sicut mundis utitur immundis, unde: Omnia munda mundis, etc.

VERS. 32.---Et quae, etc. Hi sunt qui impietatem docent, cum genus humanum errore idololatriae sit detentum in menstruis, id est, in separatione malitiae.



CAPUT XVI.
[Col. 0341A]

VERS. 1.---Locutusque est Dominus, etc. (ISICH.) Unum corpus legis facit, etc., usque ad unde post mortem eorum Dominus haec ad Moysen loquitur.

VERS. 2.---Loquere ad Aaron, etc. (ID.) Quantum parcat nobis Deus, etc., usque ad quod praesentibus cavetur verbis.

Coram propitiatorio. (ISICH.) LXX: Coram facie propitiatorii, etc., usque ad vel quam ex carne Dominica percipimus.

VERS. 3.---Vitulum pro peccato offeret. (ISICH.) Mirandus ordo. Cum enim dixisset, quia non est semper ingrediendum in sancta, ne temere et incircumspecte accedere praesumamus, quando et quomodo [Col. 0341B] ingrediamur, ostendit.

Vitulum offeret pro peccato. Initium praedicationis divinae Christus est, et passio ejus, si haec non fuisset et ab errore tam Gentili quam Judaico homines non liberasset, de divinitate Patris loqui non posset. Nemo enim novit Patrem nisi Filius et cui voluerit revelare (Matth. XI).

VERS. 4.---Tunica linea vestietur, etc. Qui de Deo locuturus est, et ipsum secundum possibilitatem visurus, omnibus armetur virtutibus, quarum quatuor generales sunt, justitia, castitas, fortitudo, sapientia.

Feminalibus. (HIERON. epist. ad Fabiolam, tom. I.) Ubi refertur quomodo Moyses Aaron fratrem suum induerit, etc., usque ad morte moriamur.

[Col. 0341C] (ID.) Secundum Hebraeos, etc., usque ad ideo lineis feminalibus femina vel femora velantur.

Cum lotus fuerit. (ISICH.) Aqua baptismi, etc., usque ad sed dispensationem Christi intelligere cupiens.

VERS. 5.---Suscipietque ab universa multitudine, etc. (ID.) Christus pro nobis immolatus est, etc., usque ad unde Paulus: Mortificati estis per corpus Christi (Rom. VIII).

VERS. 7.---Duos hircos, etc. (ISICH.) Quia tam pro peccatoribus quam pro justis, etc., usque ad dicens: Non erunt tibi alieni (Exod. XX).

(AUG., quaest. 55 in Levit., tom. III.) Duos hircos, Hircus immolandus, etc., usque ad allegorica significatio.

(ISICH.) Duos hircos stare faciet. Quia Christus [Col. 0341D] Deus et homo, etc., usque ad et alteram capro emissario Christo.

VERS. 10.---In solitudinem. Id est in sinum Patris, quo nullus accedit nisi ipse et Spiritus sanctus. Abiit ergo, id est, operandi virtutem cohibuit, et portavit iniquitates nostras, non ut haberet, sed ut consumeret. Deus enim ignis consumens est.

In solitudinem, de qua dicitur: In terra deserta invia et inaquosa, etc. (Psal. LXII.) Ibi hostis locum non habet, ubi Deus manet. In coelum enim divinitas tempore passionis abiisse dicitur; non locum mutans, sed quodammodo virtutem cohibens, ut possent impii consummare passionem.

VERS. 11.---Vitulum. Quando Christus pro Judaicae [Col. 0342A] plebis liberatione offertur, vitulus dicitur: quia legis justificationem observabat. Unde ait: Non veni legem solvere, sed adimplere (Matth. V); qui factus est ex muliere, ut eos qui sub lege erant, redimeret (Gal. IV). Recte ergo dicitur vitulus, quasi mandatis legis subjugatus.

(ISICH.) Sacrificium Christi esse quidem carnis per virtutem divinitatis, et in beneplacito Patris, et propitiationem pro peccatis nostris: et ad subministrationem spiritus peragi legislator manifestat.

VERS. 12.---De prunis altaris, etc. Spiritualibus verbis, quae Joannes, egresso Juda, in coena scripsit, quibus exponit quomodo ipse, cum sit in Patre et Pater in ipso Spiritum mittat; quomodo Pater agricola, ipse vitis, palmites apostoli, et alia multa, quae ad pietatem [Col. 0342B] accendunt tanquam carbones ignis (Joan. XVIII).

Hauriens manu. LXX. Implebit manus suas thymiamate, compositionis subtilis, subtilia scilicet spiritualia orans, non terrena.

Thymiama orationem. Unde: Dirigatur oratio mea sicut incensum in conspectu tuo. Oravit enim Christus pro discipulis.

VERS. 13.---Ut positis, etc. Aaron pro dignitate sacerdotii, Christum et alios sacerdotes significat. Christus super ignem, id est doctrinam, ponit aromata, id est, orationem; et vapor nebulae, id est, virtus orationis, operit oraculum, id est carnem, ex qua nobis propitiatio peccatorum in Christo, qui est et testimonium. Ponit autem et quisque sacerdos de Christo loquens, in igne doctrinae spiritualis, aromata [Col. 0342C] orationis, cujus virtus operit oraculum, quod est super testimonium, nec permittit eum quaerere de passione Christi, quae sunt supra virtutem quaerentis, et non morietur immoderatis, scilicet quaestionibus.

Et non morietur. Caro ejus non vidit corruptionem, quia vapore aromatum operiebatur virtute, scilicet orationis, de qua dicitur. Non dabis sanctum tuum videre corruptionem (Psal. XV).

VERS. 14.---Contra propitiationem. Quia ad propitiationem nostram et illuminationem Christus passus est, qui propitiatorium dicitur, et oriens. Unde: Ecce vir, oriens, etc. (Psal. XV.) Et alibi: et visitavit nos oriens, etc. (Zachar. VI). Vel contra propitiatorium, id est, in conspectu Patris, septies, quia [Col. 0342D] remissionem peccatorum et Spiritum sanctum nobis donavit.

VERS. 15.---Cumque mactaverint, etc. Quia de communi massa hominum factus est Christus, recte hircus vocatur, quia hoc animal pilis asperum et hirsutum, et pro peccato genus humanum. Unde convenienter ait: Cumque mactaverit hircum pro peccato populi (Ose. I), id est humani generis: quod quondam non populus, nunc autem populus, ex quo ejus primitias assumpsit Christus. Ut ergo monstraret de Judaeis principaliter, sed et omnis naturae, quae in peccato est, primitias Christum portare, vitulum simul et hircum assumpsit, et quia unum sacrificium, et unus effectus, necessario [Col. 0343A] communia in hirco aguntur et vitulo. Cernis enim quia hircus occiditur ante Deum, id est Patrem: et sanguis infertur in interiora velaminis, id est, ad eumdem Patrem. Et expiatur sanctuarium, massa, scilicet, humani generis, quae ab initio sancta fuit, et tabernaculum Spiritus sancti.

VERS. 16.---Tabernaculo testimonii, etc. Quod superius sanctuarium, hic tabernaculum testimonii vocat. Eadem enim ratione et sancta et tabernaculum testimonii, dicitur massa humani generis. Sic enim tabernaculum testimonii coelum est, recte sancta nominatur: coelestis est homo noster de quo Paulus ait: Sicut portavimus imaginem terrae, etc. (I Cor. XV). Hic recte sancta nominatur qui est in medio immunditiarum, quia passionibus carnis oppugnatur [Col. 0343B] Christus.

Sanctuarium. Genus humanum, carnem assumendo, ut in proprio sanctuario carnis rogaret per crucem.

VERS. 17.---Donec egrediatur. Humano scilicet more spiritum emittens, et carnem in sepulcro relinquens.

VERS. 18.---Et sumptum sanguinem. Quia passione sua cornua altaris, id est quatuor principales virtutes sanctificavit.

VERS. 19.---Expiet. Christi sacrificio expiantur. Unde, ipsa autem coelestia majoribus hostiis expiantur (Heb. II), quam istis.

Ab immunditiis. Quantum ad coelorum virtutes non indigent expiari, quae sunt in sanctificatione [Col. 0343C] perenni. Sed quia frequenter peccatorum nostrorum fumus ascendit, de quo dicitur: Ascendit fumus in ira ejus (Psal. XVII); et de Ninive, Malitia ejus ascendit coram me (Jonae I), recte ab immunditiis nostris expiat supernos choros, ut abominabilem auferat odorem. Ideo non simpliciter aspergit, sed septies, quia venia peccatorum nostrorum coelestia mundantur.

VERS. 20.---Postquam. (AMBR. epist ad Simplicianum.)

Sicut duo sunt in agro, etc., usque ad quae facit animi tranquillitatem.

VERS. 21.---Et posita utraque manu, etc. Manus impositio benedictionem ministrat in sacrificio, aut [Col. 0343D] remissionem peccatorum, aut Spiritum sanctum; quae esse non possunt in eo super quem cadit fors diaboli. Multae quoque circumstantiae sunt quae illi sententiae contradicunt.

Et posita. Ut ostendatur quia verbum Dei impassibile, immortale, in carne pro nobis sufficiens sacrificium suscepit: huic recte omnia peccata imponuntur, quia peccata nostra pertulit in corpore suo. LXX: Imponet ea super caput haedi vivi. In quo significatur spinea corona capiti ejus impressa, in spinis enim significantur peccata.

Per hominem, etc. Christum qui est omnia, sui sacrificii sacerdos, sacrificium, cultus, et altare. Paratus secundum illud: Ego autem non contradico, vetrorsum non abii: corpus meum dedi percutientibus, [Col. 0344A] etc. (Isai. L). Christus ergo seipsum per haedum vivum immolans, ipse se per hominem paratum, id est propriam virtutem, mittit hircum viventem in solitudinem, immortalem scilicet, impassibilemque divinitatem ad invia nobis loca, et omni malitia deserta. Unde: Sciens Jesus quia omnia dedit ei Pater in manus, et quia a Deo exivit, et ad Deum vadit (Joan. XIII).

ORIG. in homil. super Leviticum hircum qui Domino immolatur, dicit significare eos qui ad fortem Domini destinantur, sicut Lazarus ille, qui in sinum Abrahae deportatur angelis (Luc. XVI). Hircum vero qui dimittitur in eremum, reprobos significare, vel Judaicum populum, qui a facie Domini pro peccatis suis abjiciuntur, sicut dives purpuratus in inferno sepultus. Hominem vero paratum, Christum [Col. 0344B] vel angelos ejus, unde recipit unusquisque quod meretur.

VERS. 26.---Illi vero qui dimiserint. (ORIG., hom. 9 in Lev.) Ascendit in cor tuum concupiscentia? etc., usque ad et hic in lavandis vestibus potest eadem figura servari.

VERS. 29.---Mense autem septimo. (ORIG., ubi supra. In qua solemnitas repropitiationis, etc., usque ad id est abjectus et refutatus.



CAPUT XVII.

VERS. 1.---Et locutus est, etc. Praesenti lege demonstratur quia non tantum Moysi, sed omnibus communiter loquitur Dominus. Omnes scire cupit quod omnibus expedit, legem scilicet temporalem esse, et [Col. 0344C] expleto suo tempore, observari supervacue. Expletio vero temporis perfecta, destructio loci in quo sacrificia praecepit offerri, intimando eum qui extra castra, sive foris, tantum extra tabernaculum testimonii sacrificaverit, interire de populis suis, ut scilicet, destructo tabernaculo et loco, sacrificia finem habeant. Sanctas vero actiones et quae aedificant humanam mentem, ut patrem et matrem honorare, et proximos diligere, et similia, loco non circonscripsit, quia semper prosunt, et cum Evangelio conveniunt. Quicunque ergo nunc figuras agunt destructi loci, sanguinem effundunt, et communem conversationem maculant, in communi peccant; sicut qui sanguinem fundunt, eorum quoque sanguinem fundunt, [Col. 0344D] quos exemplo suo in errorem mittunt.

VERS. 3.---Homo quilibet, etc. Quasi figurae legis temporales sunt, et in loco certo sunt, quo destructo non possunt manere.

Si occiderit ovem. (AUG., quaest. 56 in Levit.) Non de his dicit, etc., usque ad quidquid in hac re fecit, contra legem esse non potuit, quia dator est legis.

VERS. 7.---Et nequaquam ultra immolabunt hostias suas daemonibus, etc. Cum a Domino dictum sit (Exod. XX): Non facies tibi idolum nec omnem similitudinem eorum quae in coelo sunt sursum, et in terra deorsum, et quaecunque subtus terram; conflatilem vitulum fecerunt, et ei sacrificium obtulerunt, abligurire cupientes sacrificium. Lex ergo, quasi paedagogus eorum, praecipit Deo sacrificare (Exod. XXXII), [Col. 0345A] ut in hoc occupati abstinerent se a sacrificio idololatriae. Talia tamen sancivit sacrificia, quibus mysteria significantur futura.

Cum quibus fornicati sunt. Idololatriam fornicationem vocat, quia Deus despondit sibi animas nostras. Dicitur ergo fornicatio ab illo discessio. Terret etiam eos qui in carne fornicantur, cum peccatum fornicationis comparat idolorum cultui et daemonum oblationi.

VERS. 8.---Homo de domo Israel, etc. (AUG., ubi supra.) Si idem repetitur mandatum, etc., usque ad frustra se Israelitas vel Judaeos jactant.

VERS. 10.---De advenis. Gentilibus, qui non sunt conjuncti Judaeis, sed apud nos. Apud eos quippe fuimus, ut legem eorum et prophetas, et promissam [Col. 0345B] haereditatem habentes, non tamen ipsis sed Deo adhaerentes: propterea juxta LXX, homo homo dixit, ut ostendat tam eos qui in circumcisione, quam qui in praeputio adhaerent Deo, hoc debere mandatum servare.

Si comederit sanguinem, etc. Sanguinem, homicidium intelligimus; fratris odium, homicidium est: Qui enim odit fratrem suum, homicida est (I Joan. III). Abstinendum est igitur ab omni odio fratrum, quia super talem animam quae talem comedit sanguinem (secundum illud: Qui devorant plebem meam sicut escam panis (Psal. XIII) obfirmat faciem suam Deus, Christum, scilicet qui est imago Patris. Qui enim videt Filium, videt et Patrem (Joan. XIV). Ipse enim judex est de quo dicitur: Vultus autem [Col. 0345C] Domini super facientes mala, ut perdat de terra memoriam eorum (Psal. XXXIII). Ipse autem comedentem sanguinem perdit de populo suo, de communi scilicet hominum genere: quia sicut immisericordem et impium cum malignis spiritibus mittit in ignem aeternum, qui praeparatus est diabolo et angelis ejus (Matth. XXV). Ut autem ostenderet quantum debeamus esse invicem misericordes, quantum diligentes, ostendit quia pro expiatione nostra sanguinem suum fuderit dicens: Ego dedi illum vobis, sanguinem scilicet Christi.

VERS. 11.---Anima carnis. (AUG., quaest. 57 in Lev.) Aliquid vitale est in sanguine, etc., usque ad cui tantum meritum acquirebat.

[Col. 0345D] VERS. 13.---Homo quicunque. (ISICH.) Multa Deo cura est de nobis, ne alteri noceamus: propterea percutienti maxillam jubet alteram dare; et auferenti pallium, tunicam dimittere; et non in judicio contendere, ne ex contentione velimus etiam nocere (Matth. V), sed patiendo ipsum corrigere. Ideo legislator sanguinis mandatum recapitulat, ut fraudes et astutias nocendi varias auferat, dicens: Sive venatione sive aucupio, etc.

Venatione. Fraude, quae ad sanguinem vitamque pertinet. Unde: Captabant in animam justi, et sanguinem innocentem condemnabant (Psal. XLIII). Et rursus: Anima nostra sicut passer, erepta est de laqueo venantium (Psal. CXXIII). Hoc est, si peccantem viderit [Col. 0346A] eum, qui venationi et dolo ex infirmitate vel simplicitate expositus est.

Vel ovem, etc. Eum scilicet qui a terrenis se removet, quibus vesci licitum est: tales enim violenti et avari comedunt. Unde: Si invicem comeditis, videte ne ab invicem consumamini (Gal. V). Vel quoniam prius erant justi, recte inter munda computantur.

Operiat illum terra, etc. Peccata confitentium terra operit, tanquam inferius remanentia et per poenitentiam mortificata: quorum prohibitus est clamor ad coelos ascendere, quo ascendebat clamor Sodomorum, qui nolebant poenitere (Gen. XVIII).

VERS. 15.---Anima quae comederit, etc. Superius dictum est: Quae tetigerit morticina a bestiis capta, [Col. 0346B] id est, qui in talibus communicaverit: hic autem dicitur: Anima quae comederit; totum scilicet peccatum suum fecerit, et ex eo voluntatem suam expleverit.



CAPUT XVIII.

VERS. 2.---Ego Dominus. Quasi dicat, Cognoscite vestrum creatorem; diligenter servate ejus praecepta.

VERS. 3.---Juxta consuetudinem, etc. Intentionem totius legis aperit, ut a malis scilicet abstineamus et bona teneamus.

Neque in legitimis eorum, etc. Non enim solum a fornicatione, avaritia et superbia, sed etiam a divinationibus, et auguriis, et omnium gentium superstitionibus [Col. 0346C] praecipit abstinere.

VERS. 5.---Vivet in eis. Ego Dominus. Quia in ipsis vera vita in Christum credentibus: quia qui videt Filium, et credit in eum, habet vitam aeternam (Joan. VI). Hoc in prioribus judiciis et praeceptis non addidit: lex enim non vivificat, nisi evangelium superveniat.

VERS. 6.---Omnis homo ad proximam, etc. Prohibet ne astute ad peccantes in lege, cognationis occasione, accedamus, ut tandem turpia facta eorum cognoscentes prodamus; unde subdit: Ego Dominus.

Omnis homo. LXX: Homo ad omnem domesticam carnis ipsius non accedet, etc. Quemadmodum enim homo duplex, sic duplicia praecepta, interiorem et exteriorem hominem docentia. Lex exterior sanguineis [Col. 0346D] misceri prohibet, sicut gentes, quarum haereditatem accepturus erat Israel, qui adeo dissolutus et deditus carnis voluptatibus, ut unus multas uxores acciperet, ut sic saltem ab alienigenis abstinerent. Generationes ergo legislator exsequitur per ordinem, a quibus continere debent, ne confundantur generationes et dispereant haereditates. Talium con junctionem turpitudinem appellat, ut abominandam horrendamque ostendat. Notandumque quod cum in principio hujus legis dixisset: Ego Dominus Deus vester, iteravit Ego Dominus, significans quia nobis carne conjunctus est, et nostrae cognationis particeps: tantam ergo cognationem offendere damnabile est.

[Col. 0347A] Ego Dominus. Non manifestans peccata hominum, sed delens et tegens quod fuerit confessione deletum vel detectum.

Turpitudinem, etc. (AUG., quaest. 58 in Lev.) Prohibet cum matre concumbere, etc., usque ad in charitate enim peccat, quae plenitudo legis est (Rom. XIII).

VERS. 9.---Foris genita est. (ID., quaest. 59.) Ex matre, si de priori viro, etc., usque ad quod superius dixit obscure.

VERS. 11.---Filiae uxoris, etc. (AUG., ubi supra.) Non cum filia novercae ex priori viro videatur prohibere concubitum, cum ei cui prohibetur, soror non sit, vel ex patre vel ex matre, addidit quod ex eodem patre.

[Col. 0347B] VERS. 14.---Turpitudinem fratris patris, etc. (AUG., quaest. 61.) Quaeritur utrum hoc, etc., usque ad posset enim aliquis putare quod talem liceret sibi ducere et adulterium non timere.

Nec accedes, etc. LXX: Et ad uxorem ejus non introibis. Proinde hanc enim turpitudinem dicunt patris fratris ejus, id est patrui pudenda, scilicet, uxoris.

VERS. 16.---Turpitudinem uxoris fratris, etc. In matre concupiscentia, actio intelligitur in filia, in nepte mors. Concupiscentia enim parit peccatum, peccatum mortem (Jac. I), vel aliud peccatum; sicut David ex concupiscentia adulteravit, et pro adulterio occidit.

VERS. 17.---Ut reveles ignominiam ejus. Quasi [Col. 0347C] familiare et cognatum est nobis peccatum. Unde invicem debemus condolere, et onera nostra portare, ut adimpleamus legem Christi, qui peccata nostra portavit.

VERS. 18.---Sororem uxoris tuae, etc. (AUG., quaest. in Lev.) Non prohibet, etc., usque ad ne faceret eam moechari.

In pellicatum illius non accipies nec revelabis, etc. LXX: In zelum illius, quasi hoc esset zelus inter sorores, quasi non sit et inter non sorores. An potius ne hoc animo fiat, ut in zelum sororis soror superducatur? In pace nos vocavit Deus, pacem cum omnibus habeamus (Rom. XII), maxime cum proximis. In Judaica quoque conversatione non decet [Col. 0347D] ecclesiasticam suscipere, nec typicum pascha cum vero celebrare, nec circumcisionem cum baptismate. Unde Paulus: Si circumcidimini, Christus vobis nihil proderit (Gal. V). Mortificata ergo Judaica conversatione Ecclesiae debet conjungi, quae est soror legis, eosdem habet doctores, eosdem prophetas. Sed Judaica conversatio aemulatur, quia ad Ecclesiam transierunt divitiae ejus. Unde Paulus ait: Aemulantur vos non bene, sed excludere vos, etc. (Gal. IV). Uxor namque prior zelat, quia subintrat secunda. Unde Lia ait: Parumne tibi videtur quod praeripueris maritum mihi? (Gen. XXX.)

VERS. 19.---Ad mulierem, etc. (AUG., quaest. 64 in Lev.) Cum hoc superius sufficienter prohibuisset, [Col. 0348A] etc., usque ad sed concipiendae proli noxium prohibetur.

VERS. 20.---Cum uxore, etc. (ISICH.) Hic prohibetur rursus adulterium, quod etiam in decalogo prohibetur: unde apparet illa ita esse prohibita, ut etiam mortuis viris non ducant uxores, quarum prohibet turpitudinem revelari.

VERS. 21.---De semine, etc. (ID.) Convenienter haec subjunguntur, etc., usque ad nec in errore gentilium miscemur.

Nec pollues, etc. Non solum luxuriando, vel idolis immolando, sed et gentilium philosophiam in Ecclesiam introducendo. Quis enim consensus templo Dei cum idolis?

VERS. 23.---Mulier non, etc. Non solum viris, [Col. 0348B] sed etiam mulieribus lex posita est (II Cor. IX). Unde: Mulierem fortem quis inveniet? (Prov. XIII.) Sicut enim masculus animam fortem et constantem in virtutibus significat, sic mulier dignitatem suam custodientem designat: facta est enim in adjutorium viri (Gen. II): quae vero talis est, non debet jumentorum coitu maculari.

VERS. 24.---Nec polluamini in omnibus his, etc. (ISICH.) Quanta pollutio sit in praedictis, poena pollutorum ostendit. Nec incaute praetereundum, quia ea quae invicem sibi conjuncta sunt, in unum colligit, ut ostendat quia qui in uno pollutus fuerit, in omnibus offendit (Jac. II).

Contaminatae sunt universae gentes, etc. Daemones, qui propter multitudinem dicuntur gentes universae. [Col. 0348C] Qui cum omni peccato gaudeant, praecipue tamen fornicatione et idololatria, quia in his et corpus et anima maculatur, et totus homo, qui terra dicitur. Sed visitavit Deus terram, id est hominum genus.

VERS. 29.---Omnis anima, etc. Qui enim post evangelicam praedicationem talia committunt, aliam mali medicinam non inveniunt; nec in sorte hominum, sed daemonum erunt.

VERS. 30.---Custodite mandata mea. Quasi: Mea sunt mandata, non hominis; ad cujus imaginem facti estis; quam polluere non debetis: quia templum Dei estis, et Spiritus Dei habitat in vobis (I Cor. III).



CAPUT XIX.

[Col. 0348D] VERS. 1, 2.---Locutus est Dominus . . . Sancti estote. (ORIG., hom. 12 in Lev.) Quid significet hoc nomen quod est sanctum, etc., usque ad ut scilicet in saeculo conversationem habeatis.

VERS. 3.---Unusquisque. Super fundamentum aedificat: quasi, estote sancti, ut sanctus habitet in vobis; et naturae benignitatem impendite honorando patrem et matrem.

Sabbata mea custodite. (ISICH.) Mandata legis volens recapitulare, id est, Non occides, Non furaberis, etc., etc., inquit: Sabbata mea custodite. Verum enim sabbatum est ab omni malo cessare. Unde Moyses: Omne opus servile non facietis in eo (Exod. XXXI).

Sabbata mea custodite. Volens nos Deus de intelligibili [Col. 0349A] requie docere, et de mundi consummatione, quando impossibile est cibum parare vel operari, nec circa aliquid corporale occupari, ait per Moysen: Sabbata hodie Domino, non invenietis illud in agro (Exod. XVI), etc. Nota quia non ait, sabbatum, sed sabbata, quia intelligibilis requies non ab uno, sed ab omnibus carnalibus quieta est et absoluta: ideo in hoc loco prius sabbatorum nomen in divina Scriptura positum est, ut scias quia sabbatum plena et perfecta quies.

VERS. 5.---Si immolaveritis, etc. Omnia fere legis capitula reiterat, ut eorum memoriam auditoribus infigat; sed maxime necessaria, sicut hoc mandatum quod superius proposuit, cum de sacrificiis ageret. Sacrificium salutare accepit, in quo quae ad [Col. 0349B] salutem pertinent necesse est operari, ut autem sit acceptabile, oportet immolari pietatem et pudicitiam. Hoc enim secundum Apostolum bonum est et acceptum coram Salvatore nostro Deo, qui vult omnes homines salvos fieri (I Tim. II). Comedere autem in die immolationis et altero, est in vita praesenti quaecunque ad salutem pertinent operari: hodie enim et cras pro praesenti saeculo accipiuntur; unde Jacobus: Qui dicitis: Hodie et crastino ibimus in civitatem, etc. (Jac. IV). Dies tertia, quia in ipsa Dominus a mortuis resurrexit, figuram gerit futuri saeculi et resurrectionis, in quo non licebit operari, sed operum suscipere retributionem. Qui ergo hic vivit tanquam illic operaturus sit, tanquam die tertia sacrificium manducaturus, a legislatore hoc facere [Col. 0349C] prohibetur, quia virtutem imperfectam relinquit, tanquam ibi perficere possit.

VERS. 9.---Cum messueris, etc. Ut dilectionem adinvicem habeamus, ut amatores et misericordes in pauperes simus, praesenti capitulo praecipitur. Debemus enim egentibus dare, nec debita violenter exigere, et reliquias bonorum nostrorum concedere, imitando Deum datorem omnium. Propterea metentes vel vindemiantes vult aliquid derelinquere pauperi et proselyto, ne datori omnium videatur ingratus, qui aliis divitias dedit, alios de aliorum reliquiis vivere voluit; ut sic probaret dispensationem divitum, et patientiam pauperum. Pauperes enim et proselytos non abjicit, quibus etiam sic victum providit. [Col. 0349D] Unde subdit: Ego Dominus Deus vester, scilicet qui divites facio, qui pro vobis pauper fio, qui propter miseriam inopum et gemitum pauperum aliquando exsurgam.

Cum messueris, etc. Aperte ostendit quia doctores Judaeorum totius legis interpretationem non capiunt, sed quaedam pauperi et proselyto derelinquunt, gentibus scilicet, quibus dicitur: Beati pauperes, etc. (Matth. V). Qui et proselyti sunt, quia cognationi Abrahae se ingerunt. Quod ergo dicitur: Non occides, Non moechaberis, metant Judaeorum doctores; quae autem spiritualem habent interpretationem, sicut emundationes, sacrificia et similia, cedant Ecclesiae doctoribus, et quae illis metentibus decidunt, id est quae ipsi non intelligunt.

[Col. 0350A] VERS. 10.---Neque in vinea. (ISICH.) Vinea Domini sabaoth, etc., usque ad ut experimento divinum eloquium comprobetur.

VERS. 11.---Non facietis furtum, etc. (AUG., quaest. 86 in Levit.) Hoc in Decalogo positum est, etc., usque ad et detestanda talem sequuntur errorem.

Non mentiemini. Cognationem peccatorum ostendit. Multa putamus parva, quae sunt maxima, ut mendacium, perjurium; quae furto sunt conjuncta, et recte, quia haec furto cooperantur.

VERS. 12.---Non perjurabis, etc. LXX: Non levabitis, etc., usque ad talia juramenta non debent fieri, vel si fiant, custodiri.

Nec pollues, etc. Maledicendo, quia jusjurandum [Col. 0350B] transgredi non potes. Deus enim, per quem juras, in tantum vult bona, ut si mala minetur, non tamen inferat, si poenitentes videat, ut pietatem impendat.

VERS. 13.---Non facies calumniam. (AUG., ubi supra.) Omnia quae prohibentur non committi in proximum, ad hoc unum referenda sunt quod dictum est: Non nocebis proximo. Nam quod sequitur: Non rapies, nisi ad hoc referatur, ne rapiendo noceatur, evenit ut non rapiendo quis noceat, nam gladius insanienti rapiendus est.

VERS. 13.---Nec vi opprimes, etc. Paulatim auditorem erudit, et quae videntur parva, magnis conjungit: ut qui definita malorum poena terrentur, abstineant a minoribus. Qui enim sociantur in mandato, [Col. 0350C] et in poena. Qui enim in uno offenderit, omnium reus est (Jac. II). Ideo vim calumniae conjungit. Nec differt quomodo quis res suas perdat, vel fraude, vel potentia, vel quolibet alio modo.

Non morabitur, etc. Merces, scilicet qua forsitan vivit cum uxore et filiis et parentibus. Si differtur, deficit victus; etiamsi in crastino recipiat, vim et calumniam pertulit, quia interim unde viveret non habuit.

Opus mercenarii, etc. Merces praedicatoris ex verbo est praedicationis: quod non debet apud nos morari, id est otiosum esse, usque mane, in futurum scilicet saeculum, qui huic nocti succedit, in quo est lux inexstinguibilis. Ex proventu enim [Col. 0350D] discipuli crescit merces magistri.

VERS. 14.---Non maledices surdo. Surdo maledicere est absenti et non audienti derogare. Coram caeco offendiculum ponere, est discretam quidem rem agere, sed ei qui lumen discretionis non habet, scandali occasionem praebere.

VERS. 15.---Non facies, etc. (ISICH). Summam et perfectam justitiam, etc., usque ad et surdum ac caecum irridere divitum et potentum sunt.

VERS. 16.---Non eris criminator. (ISICH.) LXX: Non ambulabis in domo, etc., usque ad qui tanto crimini est conjunctus.

Non stabis contra. Quasi non te conjunges his qui proximis insidiantur, sicut multi, aliis sociati, faciunt quod per se non possunt.

[Col. 0351A] VERS. 18.---Non quaeras ultionem. Id est, ne ulciscendi libidine rapiaris dum arguis, ut laetari vel consolari velis de alieno malo, sed potius consulere illi quem arguis. Unde secundum LXX sequitur: Non irasceris filiis populi tui, etc. Sic enim recte ira definita est, quae sit ulciscendi libido.

VERS. 19.---Jumenta tua, etc. Haec ad litteram videntur esse ridicula, nec a prophetis et spiritualibus viris sunt observata. Unde David dicit: Ponite filium meum Salomonem in mulam meam (Eccli. XIX). Oportebit autem, secundum litteram ea quae ex tali commistione nascebantur, abominari. Unde: Mulier quoque fortis inveniet lanam et linum, et operata est utile manibus suis (Prov. XXXI).

VERS. 20.---Homo si dormierit, etc. (ISICH.) Cum [Col. 0351B] prohiberet jumenta misceri cum jumentis alterius generis, eos scilicet qui sunt sub jugo Christi suscipere jugum legis: opportune hoc subdidit ostendens quia et ante adventum Christi quicunque exterius miscebatur Judaeis, indigebat sacrificio veri arietis.

Nota quanta differentia libertatis et servitutis. In libera enim desponsata mors adulterii poena est, in ancilla autem nubili, et, secundum LXX, custodita homini, id est desponsata, sacrificium jubetur offerri, non mortem inferri. Spiritualiter tamen haec intelligenda sunt.

Nubilis. LXX: Custodita homini, id est Synagoga custodita legi, quae Christo non poterat desponderi, priusquam moreretur littera legis. Unde: Mortui estis legi per corpus Christi, ut sitis alterius (Rom. VII). [Col. 0351C] Ancilla est Synagoga, secundum illud: Abraham duos filios habuit, unum de ancilla, et unum de libera (Gal. IV).

Vapulabunt ambo. LXX: Visitatio erit eis, id est liberabuntur a servitute legis, secundum quod filiis Israel de Aegypto liberandis dicitur: Visitans visitavi vos.

Et non morientur. Quamvis enim secundum litteram agerent, non secundum spiritum, quia legislatoris intentionem ignorabant, facilius tamen assequebantur veniam.

VERS. 23.---Quando ingressi, etc. Permanet in proposito, ostendens fructum bonum ante Christi adventum non habuisse Judaeos, cum dicit fructum non esse edendum in triennio, nec mundum, sed [Col. 0351D] quarto anno mundandum, nec dicitur quae sit mundatio. Spiritualiter ergo intelligendum est quod dicitur.

Quando ingressi fueritis terram. Terram vocat divinam Scripturam, quam primo Judaei susceperunt. Unde plantare ligna pomifera praecepti sunt. Lignorum autem plantatio, meditatio legis est et praedicatio, secundum quod dicitur: Ego plantavi, Apollo rigavit, etc. (I Cor. III). Bona quidem mandata erant tanquam ligna pomifera, sed illi quod debebant non faciebant, tantum sequentes litteram. Fructus ergo, id est operatio legis, triennio erat immunda, ab Abraham usque ad David, a David usque ad transmigrationem Babylonis; inde usque ad Christum, sicut [Col. 0352A] Matthaeus distinxit (Matth. I). Quarto anno fructum legis sanctum commendat et laudabilem, non tamen adhuc esse Judaeis esibilem. Fructus enim legis in quarto anno, id est in adventu Christi, sanctus et laudabilis, quem Sanctum sanctorum faciebat, cujus opera laudabilia et gloriosa. Unde et in paralytico grabatum portante glorificabant Deum (Matth. VIII), qui dedit talem potestatem hominibus: sed nondum edehat Judaeus, quia non conversus. In quinto vero anno, id est praedicantibus apostolis, fructum ejus ederunt quicunque crediderunt.

Et plantaveritis, etc. (GREG., lib. VIII Moral., cap. 35.) Ligna pomifera, etc., usque ad in praesentis vitae nocte gaudere.

VERS. 26.---Non comedetis, etc. Totum Judaeorum [Col. 0352B] et gentilium radit fermentum. Unde nunc prohibet a legis servitute, nunc a gentilium errore.

(AUG.) Non comedere super montes, est superbis cogitationibus non pasci, de quibus Isaias: Omnis mons et collis humiliabitur (Isa. XL). Non augurari volucribus, non attendere quae rapiunt semen pietatis. Comam in rotundum tondere, est cogitationes daemonibus consecrare. Barbam radere, est virtutis perfectionem corrumpere, ficte operando. Carnem non incidere, est delectationes non suscipere, quae et animae nocent et corpus corrumpunt. Stigmata, prava doctrina, quae animae infigitur et difficulter aboletur.

Non augurabimini, etc. Per partem totum significat, omnes hujusmodi superstitiones condemnans. Qui enim talia curat observare, Deum videtur infamare, [Col. 0352C] tanquam plus scientiae avibus quam hominibus contulerit.

VERS. 27.---Neque in rotundum attondebitis comam, etc. Sicut barbari faciunt: debet quisque esse contentus naturalibus ornamentis, ne Creatorem videatur accusare, tanquam impotentem opus suum perficere, nec in honore daemonum cicinnos nutrire et fovere, sicut student pagani puerorum capita daemonibus offerre, quod maxime hic videtur prohibere.

VERS. 28.---Stigmata. Legislator etiam curam nostri decoris gerit, ne carne abutamur in his etiam quae corpus deturpant.

VERS. 29.---Ne prostituas filiam tuam. Carnalem, vel animam. Unde Psal. XXI: Erue a framea, Deus, animam meam, et de manu canis Unicam meam. Haec [Col. 0352D] recedendo a Deo tornicantur cum daemonibus.

VERS. 30.---Sabbata mea custodite. Ab uno sabbato omne legitimum otium sabbatum appellatur. Sic ab una generali abstinentia studet legislator per singula currere, praecipiens nos ab omni malo abstinere. Unde addit: Et sanctuarium meum metuite. Sicut enim qui digne accedunt, sanctificant, sic qui inique praesumunt, et immundi accedunt, quantum est in se, polluunt, sicut Nadab et Abiu. Unde Apostolus: Inter vos multi infirmi et imbecilles, etc. (I Cor. XL.) Inde additur: Ego Dominus, sanctus, scilicet, et etiam in sanctis habitans et sanctorum vindicans injuriam.

VERS. 31.---Ad magos. LXX: Ventriloquas, id est [Col. 0353A] pythones, vel falsos prophetas, qui de ventre cordis sui fabulas quasdam et fetentes doctrinas proferunt.

Neque ab ariolis, etc. LXX: Veneficis, qui daemonum scilicet nomina invocant, et aliquando corpus curant, ut animam interficiant.

VERS. 32.---Coram cano capite, etc. In senibus est sapientia, et in multo tempore prudentia (Job XII). Hinc Paulus ait: Presbyteri duplici honore digni habeantur, maxime qui laborant in verbo et doctrina (I Tim. V).

VERS. 33.---Si habitaverit advena, etc. Terra a Deo nobis data, est virtutum scilicet cultura, et bona doctrina. Si quis ergo ad fidem nostram converti voluerit, et civis terrae nostrae ascribi, non affligamus eum, nec imponamus grave jugum, sicut Pharisaei, [Col. 0353B] de quibus dicitur: Alligant onera gravia et importabilia, digito autem suo nolunt ea movere (Matth. XXIII). Sit nobis sicut indigena, qui scilicet nutritus est in fide, et crevit in pietate. Hinc Petrus ad eos qui credentes de gentibus circumcidere volebant, ait: Quid tentatis Deum, imponere jugum super cervices discipulorum? (Act. XV.)

VERS. 35.---Nolite facere, etc. In praecedentibus praecipit in judicio justitiam servari, hic in ponderibus et mensuris, et ne abutamur ad injustitiam justitiae terminis: haec enim termini sunt vendentibus et ementibus, sicut leges judicibus; ut ab omni injustitia contra proximum caveatur. Quod enim diviti agrorum possessiones et pecuniae thesauri, hoc pauperi mensura vini et tritici, et hujusmodi.

[Col. 0353C] (ISICH.) Nolite facere, etc. In judicio mentis non debemus injuste agere, nec mensuras naturalis justitiae corrumpere, aliter nostra, aliter proximi peccata judicantes. In quo enim judicio judicaverimus, judicabitur et de nobis; et in qua mensura mensi fuerimus, remetietur nobis (Matth. VII).

VERS. 36.---Statera justa, etc. (ID.) Stateras quoque divinas, et mensuras divinas justas habeamus; id est, leges divinae Scripturae sancte et juste custodiamus: nihil nostrum inferentes, nihil suum auferentes, ne nobis istud dicatur: Quare transgredimini mandatum Dei propter traditiones vestras? (Matth. XV).



CAPUT XX.

VERS. 1.---Locutus est Dominus, etc. Frequenter [Col. 0353D] lex eadem repetit, ut eorum memoriam infigat legenti: quaedam tamen nova interserit, ne superfluere videatur. Sed nova inquirendo jam dicta studiosius inquirantur. Unde superius quaedam prohibendo poenam tacuit, ut quaerentes quae vel qualis sit, in sequentibus diligenter investigemus. Cum enim superius Moloch prohiberet sacrificari, idipsum poenam addendo repetit: populus scilicet terrae lapidabit eum, non solum principes. Nec his contentus addit: Ego ponam faciem meam contra illum, etc.

VERS. 4.---Quod si negligens, etc. Provocat alios contra illum, et terret, si neglexerint poenam tam studiose praeceptam, Deo ipso irascente et ferente sententiam.

[Col. 0354A] Nec voluerit, etc. (ISICH.) Malum est permittere etiam eos qui foris sunt, fornicari a Deo et adhaerere diabolo: sed multo magis de medio populi, hoc est enim totum gregem lupo concedere. Consentientes autem, qui scilicet possunt accusare, vel arguere, vel monere, et non faciunt, non effugient judicium. Ponit Deus faciem super illum, de quo dicitur: Vultus autem Domini super facientes mala, etc. (Psal. XXXVIII).

VERS. 6.---Anima quae declinaverit ad magos, etc. Grande peccatum est ad magos et ariolos declinare: hoc est enim a Deo recedere. Sunt autem magi intelligibiles, qui in nomine Domini falsa prophetant; sunt arioli deceptores et adulatores, qui veneficis verbis auditus multorum corrumpunt et a veritate [Col. 0354B] avertunt.

VERS. 9.---Qui maledixerit patri suo, etc. (ORIG., hom. 11 in Lev.) De his superius praecepta dedit, etc., usque ad ne puniat contemptorem servum.

(ID.) Nomen patris vel matris, etc., usque ad ad aliquam terrenam civitatem invertunt sensibus depravatis?

Sanguis ejus, etc. Quia ipse est sibi causa mortis. Si sic punitur, qui carnali patri maledixerit, quomodo punietur qui Christum blasphemaverit, nec obaudivit dicenti: Nisi quis renatus fuerit ex aqua et Spiritu sancto, etc. (Joan. III), morte scilicet morietur, alienatus a regno coelorum reus est: nihil enim grave, nec operosum, aut laboriosum ei praeceptum est.

[Col. 0354C] VERS. 10.---Si moechatus quis, etc. (AUG., quaest. 73 in Lev.) Hic aliquid voluit distare, etc., usque ad quam homo homini.

Si moechatus, etc. (ISICH.) Adulterium corporate malum est, etc., usque ad qui ei commisit hanc curam.

VERS. 11.---Qui dormierit, etc. Haec superius dicta et exposita sunt, ubi dictum est: Non revelabis turpitudinem patris tui, etc. Sed hic aperte tan git eum qui idem quod proximus agit, nec peccati societate erubescens, prodit; in quo mortis poenam legislator sanxit. Novercae autem virum conjunxit, quia quod in patrem a filio delinquitur, hoc in filium a patre committitur, et similis utrobique impietas.

(ORIG., ubi supra.) Supra dictum est, etc., usque [Col. 0354D] ad non solum pro qualitate, sed etiam pro quantitate.

VERS. 13.---Qui dormierit cum masculo, etc. Hoc peccatum injuria naturae est: unde et morte mulctari decretum est. Spiritualiter autem eum qui fortis est animo et masculus (vir enim in divina Scriptura, perfectus in virtutibus nominatur) verbis pravis vel actionibus effeminare caveamus, ne cum ipso dissolvamur et simul moriamur.

VERS. 14.---Qui supra uxorem, etc. Saevam huic delicto poenam decernit. Qui enim ex matre sunt geniti, his quos filia genuit, cum unus pater sit, incertum est utrum fratres sint an avunculi. Caveatur ergo tam incerta commistio. Sed quia omnis peccati [Col. 0355A] concupiscentia mater est, si qua nobis concupiscentia sit, actionem non conjungamus ei. Qui enim hoc facit, igne incenditur, et concupiscentia et actio ejus. Si enim facta carnis spiritu mortificaverimus, vivemus (Rom. VIII).

VERS. 15.---Qui cum jumento, etc. Nimia contra eos exercetur districtio, qui in tantum iniqui et libidini dediti, ut inaudita scelera concupiscerent: unde viris vel mulieribus commistis quadrupedibus, mortis poenam indixit. Fidelibus quoque non erit haec lex superflua, si quadrupedia voluntates pravas ad terram pronas intelligamus: quae manus sicut homines non habent, quia omni humana actione carent, unde cognationes nobiscum non habent. Vir ergo vel mulier, quae non languore naturae, sed deliberatione [Col. 0355B] eis cohaeserit vel coierit, reus est mortis. Ipsi quoque mori dicuntur illis mortuis, neque enim per se subsistunt, nec ulla peccati substantia est, sed in peccatoribus operatur.

(AUG.) Qui cum jumento, etc. Quaeritur quomodo pecus reum sit, cum nec rationale nec legis capax sit? an quemadmodum transferuntur verba metaphorica ab animali ad animale; sicut dicitur ventus improbus, vel iratum mare, ita et hic translatum a rationali ad irrationale? Nam inde pecora jussa sunt interfici, quia tali flagitio contaminata indignam refricant memoriam facti.

VERS. 17.---Qui acceperit sororem suam, etc. (ISICH.) Hoc tolerabile videbatur, quia Abraham de Sara dicit: Soror mea est ex patre, et non ex matre: [Col. 0355C] sed eos qui de Thare patre Abraham geniti sunt Moyses enumerans, nusquam Sarae fecit mentionem. Quod si sorori suae Abraham nupsit, ante tamen hoc quam Deum cognosceret, fecit. Bene ergo lex talem conjunctionem prohibuit.

Qui acceperit, etc. Tropologice turpitudinem sororis ex patre et non ex matre videt et accipit, qui turpem actionem a patre vel a matre (in qua scilicet deliquerunt) admiratur, et imitatur: non solum perscrutans quae non oportuit, sed conjungens se parentum pravitati quae soror ejus dicitur, quasi ab eisdem genita parentibus. Quia vero filii publicant parentum peccata faciendo similia, recte in conspectu populi infligitur poena; vel juxta LXX: In conspectu filiorum generis sui, eorum scilicet qui talia cogitant [Col. 0355D] imitari: ut unius afflictio, multorum sit correctio.

Viderit turpitudinem, etc. (AUG., quaest. 75.) Id est, concumbendo cognoverit, sicut ibi: Cognovit Adam uxorem suam (Gen. IV), id est, ei mistus est. Quod autem ait: Portabunt iniquitatem suam, id est, ipsum peccatum poena erat.

VERS. 20.---Qui coierit, etc. Intendit legislator continentiam suadere, ne more pecorum cum mulieribus continue misceamur, sed velut coacti, ad usum continendi paulatim veniamus. Mirum autem quod nunc tales de populo suo disperdi praecipit, cum superius eisdem legem purgationis indixerit. Contemplemur ergo menstruatam gentilium sapientiam a Deo remotam, de volatu avium, et cursu siderum, [Col. 0356A] et mensuris coeli disputantem. Cum hac dormire, id est delectari, vel revelare et palam turpitudinem ejus proferre, fontemque totius erroris exponentem audire, impium est. Ideo talis interficietur de medio populi sui, ne nommetur homo qui imaginem Dei et seipsum ignorando Creatorem a se alienavit. Ipsa quoque interficietur, ne sapientia nominetur, quia sapientia hujus mundi stultitia est apud Deum (I Cor. III).

Turpitudinem, etc. Sororibus parentum filios misceri prohibet, ut generationes non confundantur, et parentibus reverentia exhibeatur. Secundum spiritum vero et parentum peccata debemus velare, et eorum qui eis sociati sunt, quasi fratres et sorores, quibus nudatis parentes latere non possunt. Unde addit: Ignominiam carnis suae nudabit. LXX: Sine [Col. 0356B] filiis morietur, id est, sine virtutibus, quae est pessima sterilitas.

Qui coierit, etc. (ISICH.) Ostendit quia causa filiorum, etc., usque ad superioribus similis est.

(AUG., quaest. 76. in Lev.) Qui coierit cum uxore patris, etc. Quicunque dormierit cum cognata sua, etc., usque ad id est nullo jure succedant parentibus.

VERS. 22.---Custodite leges, etc. Non sufficit partem legis custodire, necesse habemus observare omnia praecepta et judicia.

VERS. 23.---Nolite ambulare, etc. Non solum Judaeis, sed omnibus gentibus haec observanda sunt, si Deo servire volunt.

VERS. 24.---Lacte. Deliciis beatitudinis, quibus nihil suavius, nihil dulcius, et sine omni labore et [Col. 0356C] dolore erunt, sicut mel et lac, quae sine nostro labore praeparantur.

VERS. 26.---Ego Dominus. Ne cogitetis dicentes: Quid comedemus, aut quid bibemus, aut quo operiemur? haec enim omnia gentes inquirunt (Matth. VI). Qui autem sublimiorem conversationem et retributionem sequuntur, separari debent a caeteris gentibus. Separate, etc. Jumenta vel pecora, populares: volatilia, contemplatores lex appellat. Omnis popularis mundus propter simplicitatem a pluribus judicatur. Similiter contemplativus, sed non ita est: popularis enim debet esse prudens in bono, simplex in malo, hic enim solus mundus est. Contemplativus quoque conscientiam debet habere mundam, et [Col. 0356D] fidem non fictam. Qui haec non habent, ad vaniloquia convertuntur, non intelligentes neque quae loquuntur, neque de quibus affirmant (I Tim. I). Diligenter ergo mundi separandi sunt ab immundis, ut mundos sequamur, immundos fugiamus. Notandum vero quam discrete in quadrupedibus et volatilibus hic legislator distinguit, et non in reptilibus terrae. Cuncta enim quae moventur in terra immunda sunt, terrena autem sapiunt, quibus Deus venter est ipsorum (Philip. III).

Et quae, etc. (AUG., quaest. 76 in Lev.) Videtur dicere quod non sunt haec natura immunda, sed pro aliquo sacramenti signo, quia dicit quia ostendit eis immunda, tanquam immunda eis non essent nisi ostensa fuissent.

[Col. 0357A] Lapidibus. Quia vanis erroribus simplicem populum seducunt; unde ventrem nutriunt, et auditoribus placere cupiunt: quales hodie in Ecclesia multi sunt, de quibus Paulus ait: Hi enim non serviunt Christo, sed suo ventri, et per dulces sermones, et benedictiones seducunt corda innocentium (Rom. XVI).



CAPUT XXI.

VERS. 1.---Dixit quoque Dominus ad Moysen. . . . Ne contaminetur, etc. (ISICH.) Id est nihil omittat ex his quae expediat sacerdotem docere, etc., usque ad cohabitantium enim non poterit ignorare peccatum.

VERS. 2.---Nisi tantum in consanguineis. (HIERON., epist. ad Fabiolam, tom. I.) Super omnem animam quae mortua est, etc., usque ad minoribus vero aliquid [Col. 0357B] indulgetur.

VERS. 5.---Non radent caput. (ID., ibid.) Summus autem pontifex, etc., usque ad quibus Christus donavit ut lumen sint.

Non radent caput, etc. (ISICH.) Nimis aegre dolere sacerdotes de mortuis prohibet lex, etc., usque ad ut possit exhortari, arguere, increpare.

Non polluent nomen, etc. (ID.) Quod est magnum in gentibus. Vos autem, dicit Malachias, polluistis illud in eo quod dicitis: Mensa Domini deserta est (Malach. I). In peccato enim sacrificii nomen Dei polluunt sacerdotes.

VERS. 7.---Scortum, etc. Sacerdos quilibet, nam de summo postea dicet, quod non nisi virginem [Col. 0357C] ducat uxorem.

Quae repudiata est, etc. Quia culpabilis invenitur, hanc non debet ducere sacerdos uxorem, nec praedicere ejus observantiam litteralem.

VERS. 8.---Sint ergo sancti, etc. Si sacerdotes datam jam sibi a Deo sanctificationem custodiunt, sanctificant ipsum Deum: qui cum in natura sanctus sit, a participibus gloriae suae voluit sanctificari.

VERS. 9.---Sacerdotis filia, etc. Grave est cujuslibet filiam fornicari, sed maxime sacerdotis, qui debet habere filios subditos in omni castitate.

Sacerdotis filia. Synagoga non solum uxor, sed et Dei filia appellatur; sed utrumque depravans, aliena facta est. Unde: Relinquetur filia Sion sicut [Col. 0357D] umbraculum vineae, etc. (Isa. I). Et alibi: Fornicata est mater eorum (Ose. II): quod igne sit exusta, incendii monstrant vestigia.

VERS. 10.---Pontifex, etc. Christus magnus Dominus noster, et magna virtus ejus, qui pro nobis factus est sacerdos et hostia.

Consecratae sunt. Alii sacerdotes in sanguine vituli et arietis consecrabant, vel consummabant, scilicet, manus suas: ipse vero proprio sanguine, crucifixis manibus.

Vestimenta non scindet, etc. (ISICH.) Ex quo enim Verbum caro factum est, etc., usque ad haec vere sancta sunt indumenta.

VERS. 11.---Ad omnem mortuum, etc. (ISICH.) [Col. 0358A] LXX: Animam mortuam. Anima quae peccaverit ipsa morietur (Ezech. XVIII; Isa. LIII). Hac morte maxime gentes perierunt, quae nec legem nec doctrinam habuerunt; sed Christus peccata omnium tulit, et tamen impollutus mansit.

(AUG. quaest. 81 in Lev.) Ad omnem mortuum, etc. LXX: Super omnem animam mortuam non introibit. Quomodo dicat animam mortuam, etc., usque ad quod secundum non prohibuit.

VERS. 12.---(ID., quaest. 82.) De sanctis non exibit. Dum scilicet eorum funera celebrantur, de sanctis prohibitus est exire, etc., usque ad quod nonnullis diebus non imponebatur incensum.

Super patre. (ORIG., hom. 14 in Lev.) Omnis homo in patre et matre pollutus est, etc., usque ad vel [Col. 0358B] coelestis matris libertatem indigna peccati servitute maculant.

(AUG., quaest. 85 in Levit.) Quaeri potest, etc., usque ad sicut de ipso Aaron Scriptura testatur.

Ego Dominus. (AUG. quaest. 84.) De Moyse etiam dictum est, etc., usque ad nec superflua judicata est visibilis sanctificatio, quia invisibilis praecessit.

VERS. 13.---Virginem ducet uxorem. (HIERON., epist. ad Fabiolam.) Vidua est cujus maritus, etc., usque ad unde: Despondi enim vos uni viro virginem castam, etc.

Nolo discipulam conjugemque pontificis quidquam habere veteris hominis. Si consurreximus cum Christo, quae sursum sunt sapiamus, praeteritorum obliti, [Col. 0358C] futurorum avidi. Infelix Simon qui post baptismum de antiquo matrimonio cogitavit, nec ad virginalem venerat puritatem, Petri consortio indignus fuit.

VERS. 14.---Viduam autem et repudiatam, etc. (ORIG., hom. 12 in Levit.) Qui peccat, abjectus est; etiam si episcopus tacet, vel ignorantia, vel negligentia, non prodest hujusmodi gratia; animam abjectam Christus non ducit uxorem, nec pollutam, quae scilicet tantum peccatum voluit et optavit, quia magnus pontifex omnino puram requirit animam, quam sibi jungat et unum spiritum efficiat. Qui peccat ad mortem, abjectus est; qui venialiter, pollutus est.

Sordidam, etc. Quae vadit post amatores, scilicet daemones, qui animam pulchram, id est, ad imaginem Dei factam, adulterare cupiunt.

[Col. 0358D] VERS. 17.---Homo de semine. (ISICH.) Haec secundum litteram tantum, etc., usque ad valde per contumeliam refragatur.

VERS. 18.---Si caecus (ISICH.) Lumen contemplationis ignorans, praesentis vitae tenebris pressus, qui dum venturam lucem diligenter non conspicit, nescit quo porrigat operis gressum.

Si claudus. (ID.) Qui scilicet videt quo pergere debeat, sed infirmitate mentis non potest facere quod desiderat.

Si parvo, vel grandi, vel torto naso. (ID.) Parvo naso est, qui ad tenendum mensuram discretionis idoneus non est: naso enim odores fetoresque dis cernimus. Nasus grandis et tortus, est discretionis [Col. 0359A] immoderata subtilitas, quae plus quam oportet vel decet excrescens, actionis confundit rectitudinem.

VERS. 19.---Si fracto pede. (ISICH.) Qui viam Dei pergere non potest, et boni operis exsors est, non ut claudus, qui saltem cum infirmitate tenebat

VERS. 20.---Si gibbus. (ID.) Terrena sollicitudine pressus ad superna non respiciens, inferiora tantum inspiciens.

Si lippus. Lippus, cujus ingenium ad cognitionem veritatis emicat, sed operatio carnalis obscurat. In lippis enim pupillae sanae sunt, sed humore defluente palpebrae grossescunt, cujus crebra infusione acies etiam pupillae vitiatur.

Si albuginem. (ID.) Albuginem habet qui veritatis lucem videre non sinitur, quia arrogantia sapientiae [Col. 0359B] vel justitiae caecatur. Pupilla enim nigra videt, alba non videt: quia sensus humanae cogitationis si stultum se vel peccatorem intelligit, cognitionem intimae claritatis apprehendit: si candorem justitiae vel sapientiae sibi attribuit, a superna cognitione se excludit.

Si jugem scabiem. (ID.) Cui scilicet petulantia carnis sine cessatione dominatur in mente. In scabie namque fervor viscerum ad cutem trahitur, in quo luxuria signatur, quia similiter cordis tentatio ad operationem prosilit.

Si impetiginem in corpore. (GREG. Past., part. I, cap. 11.) Impetiginem habet in corpore, etc., usque ad quia per omnia vitia animum supplantat. Radix enim omnium malorum est cupiditas (I Tim. VI).

Vel herniosus. Alii, ponderosus, quia scilicet turpitudinem [Col. 0359C] non exercet in opere, sed adhuc continua cogitatione gravatur in mente: qui totis cogitationibus ad lasciviam defluit, tanquam in corde gestans pondus turpitudinis.

VERS. 21.---Omnis qui habuerit maculam Quisquis cuilibet horum vitiorum subjicitur, panes Domino offerre prohibetur, ne aliena delicta diluere non valeat, quem adhuc propria delicta devastant. (AUG., quaest. 35 in Lev.) Ablata est omnis dubitatio, etc., usque ad a quo incensum necesse erat imponi.

Oportet sacerdotem esse animo et conversatione immaculatum, quem sicut Moses duodecim maculis juxta LXX mundum esse praecepit: sic Paulus duodecim conservare eum monuit dicens: Non superbum, non iracundum, non vinolentum, etc. (I Tim. II.) [Col. 0359D] Est enim Dei dispensator, qui subjectis debet virtutibus praecellere. Hoc quoque in Ecclesia fit si quis maculatus fuerit, et poenitendo cessaverit, sanctis communicare non prohibetur: ministrare autem, vel ad velum accedere et ad altare non licet. Velum enim et altare corpus Christi est, unde Paulus: Habemus altare de quo comedere non habent potestatem qui tabernaculo deserviunt (Hebr. XIII). Et alibi: Habentes fiduciam in introitu sanctorum in sanguine Christi, quam initiavit nobis viam novam et viventem per velamen, id est carnem ejus (Hebr. X).

Et contaminare non debet, etc. Inordinate agendo populum scandalizent, putantes superfluum esse Dei ministerium, et justitiam et judicium.

[Col. 0360A] VERS. 24.---Locutus est Moyses, etc. Moysi dignitatem commendat: aliis enim pauca, ipsi vero loquitur Deus omnia, quia justus est et imago Christi est. Nos quoque monet majoribus et perfectioribus attendere, qui continue fruuntur aeterna visione.



CAPUT XXII.

VERS. 2.---Quae ipsi offerunt, etc. Quae obtulerunt scilicet sacerdotibus, per eos Domino offerenda. Nota sanctificationis genus quod fit voto et devotione offerentis; sed utrum homines eodem modo seipsos sanctificare dicantur, cum in aliqua re seipsos vovent, observandum est.

VERS. 3.---Omnis homo qui accesserit, etc. Quasi, non solum a ministerio et mystico officio abstineat, [Col. 0360B] sed nec tangat quae oblata sunt, mundus enim ad munda debet accedere.

VERS. 4.---Qui fuerit leprosus, etc. Non sensibilem leprosum abominatur, qui invitus patitur, sed spiritualem: quod ibi exponit: Qui tetigerit immundum super mortuo, sive, juxta LXX: Omnem immunditiam animae, id est peccatum.

Ex quo, etc. (HIERON., epist. ad Fabiolam.) Si quis sacerdotum semine fluxerit, usque ad nullius alterius more teneatur.

VERS. 9.---Custodiant, etc. Praecepta Domini custodientibus ea causa sunt justificationis et salutis; transgredientibus vero, peccati et mortis, et praecipue in perceptione sanctorum. Qui enim manducat et bibit indigne, judicium sibi manducat et bibit, etc. [Col. 0360C] (I Cor. XI.)

VERS. 10.---Inquilinus sacerdotis, etc. (ISICH.) Qui non pure nec diligenter in Ecclesia versatur, tanquam migraturus, scilicet gloriae aut quaestus causa, tanquam mercenarius memoratur: qui non est pastor, cujus non sunt oves propriae (Joan. X).

VERS. 12.---Cuilibet ex populo nupta. (ID.) Non sufficit in fide Christi nutriri: permanere et crescere in ea debemus; nec alienigenarum cuilibet, id est alienae a Deo doctrinae, vel legi vel actioni commisceri: nec quia de patribus sumus fidelibus, ideo de sanctis praesumamus, sed ubi et ipsi fideles persistamus.

VERS. 14.---Qui comederit de sanctificatis, etc. (ISICH.) Sancta sanctorum, etc., usque ad Unde Salomon: [Col. 0360D] Cum sederis ut comedas cum principe, diligenter attende quae posita sunt ante te (Prov. XXIII).

Addet quintam, etc. LXX: Super ipsum. Quinta ergo non aliunde, sed de ipso et cum ipso, vel super ipsum addi jubetur: hic est sermo prolatus ab ipso Christo super Dominicum mysterium. Ipse nos ab ignorantia removet, nec carnale vel terrenum aliquis putet. Hic bene quinta dicitur, quia spiritus et sermo quem tradit quinque sensus nostros componit; nec solum gustum producit ad mysterium, sed auditum et visum, tactumque et odoratum, ut nihil terrenum de his quae superna sunt suspicemur.

Et dabit sacerdoti in sanctuarium. (ISICH.) Sanctificationem mystici sacrificii, et a sensibilibus ad intelligibilia [Col. 0361A] translationem vero sacerdoti oportet dari: quia per ejus virtutem et sermonem sanctificata sunt quae videntur, ut omnes excedant sensus.

VERS. 15.---Filiorum Israel. Fidelem populum significat, qui per hoc mysterium Deum videt: et quicunque Deo consecrat in Dominicum sacrificium, sancta sanctorum sunt, quia ex eis conficitur corpus Christi. Ipse enim est primitiae nostrae conspersionis: ideo recte ex nostris subsistit primitiis.

VERS. 17.---Locutus est Dominus, etc. (ISICH.) Non solum sacerdotes, etc., usque ad aliter enim non suscipietur.

VERS. 18.---Homo de domo Israel, etc. Ad litteram quoque, si offeras bovem vel ovem aut capram, aut aliquid hujusmodi, sacerdotibus primitias dando, [Col. 0361B] vel pauperes pascendo, vel divina aedificia constituendo, vel aliquid quod pertineat ad ipsum Deum faciendo (ideo enim holocaustum dicitur), impolluta sit haec oblatio; non tamen pollutionem nominat, ut spiritualem intelligamus pollutionem quae est ex rapina, injustitia, avaritia, et hujusmodi.

VERS. 21.---Homo qui obtulerit, etc. Praecepit oblationem populi mundam esse: adjungit quales ministri debeant esse et offerre.

Pacificorum, etc. Quae valeant ad salutem et pacem: etsi non possit perfecte philosophari, sicut qui omnia reliquit, qui studet virginitati et hujusmodi. Stella enim differt a stella in claritate (I Cor. XV).

VERS. 22.---Si caecum fuerit, etc. Qui Deum ignorat et ejus ministerium, nec aliis potest exponere; [Col. 0361C] unde circa se et circa alios, et circa ministerium, negligenter agit. Unde: Videte quoniam omnes nesciverunt, universi canes muti, non valentes latrare (Isa. LVI).

Si fractum. Pede vel manu: cujus actio scilicet vel voluntas debilis est vel distorta, non est dignus salute et sacris altaribus.

Si cicatricem. Detractorem notat: pessimus enim hic moribus et asperrimum vulnus non facile mitigatur.

Si papulas. LXX: linguam incisam: qui scilicet propter sordidam vitam perdidit docendi fiduciam; unde David: Peccatori dixit Deus: Quare tu enarras justitias meas? etc. (Psal. XLIX.)

Scabiem vel impetiginem. Fornicator significatur, [Col. 0361D] qui maculat corpus suum. Qui enim fornicatur, in corpus suum peccat (I Cor. VI).

Non offeretis ea Domino. LXX: Non offerent haec Domino: tales enim ministerio altaris non sunt offerendi. Sacrificium pacificorum non addit sicut superius, ut de ministris altaris hoc dici intelligamus qui holocaustum debent esse, et vitam perfectam et consummatam agere. Aure et cauda amputatis, etc. Aure amputatus est, qui inobediens est, qui verbis turpibus delectatur, bona aversatur.

Voluntarie, etc. Talis enim vel mandata operatur, et dicitur bos; vel simplex est, et ovis appellatur. Ideo non omnino adversamur, aut in parte inimici deputamus, sed docemus et exhortamur.

[Col. 0362A] Vel tusis, etc. Qui illatis tentationibus cedit, et animae fortitudinem perdit. Non enim oportet haec pati, nec cedere hosti affligenti. Unde: Utquid tristis incedo, dum affligit me inimicus (Psal. XLI)?

Ablatisque. Qui una actione prava quasi cultro seipsum abscindit a conjunctione Dei, privatus prole virtutis et signis virilitatis: alter enim est qui paulatim conteritur.

VERS. 27.---Bos ovis et capra. (ISICH.) Mater omnium natura est, etc., usque ad unde Salomon: Ante mortem non laudes hominem (Eccli. XI).

VERS. 28.---Non immolabuntur. (ISICH.) Legale pascha significat, quia haec Moyses in die paschatis tradidit immolanda Judaeis, dicens: Immolabis pascha Domino Deo tuo; oves, etc. (Deut. XVI): hoc [Col. 0362B] pascha celebrare non possunt qui verum susceperunt.

Una die, etc. (ID.) Quia vetus pascha tempus suum habuit, etc., usque ad: In crastino Christum crucifixerunt.



CAPUT XXIII.

VERS. 1.---Hae sunt feriae Domini. (ISICH.) Si subtiliter attendas praesentia, etc., usque ad requiescit sabbato intelligibili.

VERS. 4.---Hae sunt ergo. Non Domino, sicut aliae omnes, sed Domini proprie, quibus hoste devicto genus humanum salvavit, et a captivitate reduxit (Exod. II).

VERS. 5.---Quartadecima die, etc. (ISICH.) Interrogemus Judaeos, etc., usque ad in qua pascha nostrum immolatus est Christus, etc.

[Col. 0362C] Phase Domini est. Quia passus est Dominus, non mox tempora finivit, sed reliquias novissimae horae et vespertinae reliquit, ut in omnem terram exeat sonus eorum (Psal. XVIII), scilicet apostolorum, et in fines orbis terrae verba eorum. Ad vesperum quoque, vel in vespere medio, pascha proprium praeveniens crucem suam celebravit, quia super mysticum, verum pascha discipulis tradidit. Nox ergo erat jam quando Judas, accepta buccella, ad prodendum exivit: sequenti die pascha complevit. Unde quinta decima die legislator hanc festivitatem constituit, et solemnitatem azymorum praedicavit.

VERS. 6.---Septem diebus, etc. Si vere pascha celebrare volumus, septem diebus, id est semper, ab omni malitia azymi esse debemus, et maxime a [Col. 0362D] Judaico errore. Unde ait Apostolus: Non in fermento veteri neque in fermento malitiae et nequitiae, sed in azymis sinceritatis et veritatis (I Cor. V).

VERS. 7.---Omne opus, etc. Qui facit peccatum servus est peccati (Joan. VIII). Non debemus servire peccato, cum pascha celebramus, in quo a peccato nos liberavit Christus.

Servile, etc. Non permittit agere servilia, aliis diebus quibus nos prohibuit, unde subdit: sed offeretis sacrificium in igne Domino.

VERS. 8.---Sacrificium, etc. LXX: holocaustomata, ubi innuitur quod ab omnibus cessare jubet servilibus; praeterea non solum primam, sed et septimam nominavit, ut totam comprehenderet vitam [Col. 0363A] humanam, quia initium, haec finis, in quo omnia possunt comprehendi.

VERS. 11.---Altero die. Potuit dicere secunda azymorum: sed ne ad sequentem diem nostram duceret intentionem, scilicet in crastinum primae, dixit, altera die significans resurrectionem quae successit passioni, sicut dies diei.

VERS. 12.---Atque in eodem die. Resurrectionis, id est, elevationis manipuli, id est, quando resurrectionem celebramus, Dominici sacrificii oblivisci non debemus, ex quo oblatus est manipulus.

VERS. 13.---Duae decimae. Oportet enim perfectam humanitatem et perfectam divinitatem in unum convenire: in oleo, id est, per eam quam circa nos habuit misericordiam; sic enim sacrificium odor suavitatis [Col. 0363B] Domino invenitur, si quae de eo digna sunt intelligimus.

Liba quoque. Ecce intelligibilis oblatio Melchisedech, quae in pane et vino perficitur (Gen. XIV); inde quarta pars hinc offertur, ut per quartam partem evangelica doctrina significetur; per libationem vero sermo Dominicus, quo ait: Hic est sanguis meus, qui pro multis effundetur in remissionem peccatorum (Matth. XXVI).

VERS. 14.---Panem. Oblatio praesentium donorum, quae est Christi mysterium, reconciliavit nos Deo, et cibum praeparavit novum.

Polentam. LXX: , id est sata nova tosta non manducabitis, vel manibus contrita et emundata: sic enim , chidra, alii interpretantur, quia [Col. 0363C] Christi praecepta actionem et correctionem quaerunt (Matth. XI).

VERS. 16.---Quinquaginta dies, et sic, etc. Haec dies Dominica est, in qua Pentecostes festivitatem celebramus, quam Judaei nec secundum litteram, nec secundum spiritum celebrant, qui nec dies secundum legem numerant.

Offeretis novum sacrificium, novum non vetus, non saeculare. Adveniens siquidem Spiritus totam vitam humanam renovavit, quia Christi institutionem confirmavit, et vitae confirmationem in illis perfecit: unde, De meo accipiet, et annuntiabit vobis (Joan. XVI). Ideo non in alia die advenit, sed in qua resurrectio fuit, et oblatus manipulus intelligibilis, ut ostendat quia nova conversatio resurrectione Christi et adventu [Col. 0363D] Spiritus sancti perfecta est.

VERS. 17.---Habitaculis vestris, etc. Quia est habitaculum praecipuum, de quo dicitur: Beati qui habitunt in domo tua, Domine (Psal. LXXXII). Et alibi: Unam petii a Domino, hanc requiram, ut inhabitem, etc. (Psal. XXVI).

Panes primitiarum. Primus enim Dominus Evangelium cum lege perfecit et docuit. Audistis quia dictum est antiquis: Non occides: Ego autem dico vobis: Omnis qui irascitur fratri suo, reus erit judicio (Matth. V): hinc enim legem conjunxit Evangelio. Hinc Lucas ait: Quae coepit Jesus facere et docere, etc. (Act. I).

De duabus decimis, etc. De doctrina scilicet, quae [Col. 0364A] perfectam divinitatem et perfectam humanitatem docet, nec aliter possunt coqui nisi per talem doctrinam.

VERS. 18.---Septem agnos. Pro septem donis Spiritus sancti, quae vocat agnos, quia Spiritus sanctus unum est cum Christo, de quo scriptum est: Ecce agnus Dei, ecce qui tollit peccata mundi, ideo nemo potest dicere Dominus Jesus, nisi in Spiritu sancto (Joan. I; I Cor. XII).

Et arietes duos. Quibus inimicus ventilatur. Haec sunt superiora mandata, et virtutes, quas aliae sequuntur ut oves, verbi gratia: Vade et vende omnia quae habes, et da pauperibus (Matth. IX).

Cum libamentis, etc. Quae sunt scientia et correctio; unde: Deo autem gratias, qui odorem scientiae [Col. 0364B] suae manifestat per nos, quia Christi bonus odor sumus, etc. (II Cor. II).

VERS. 19.---Duosque agnos, etc. Mandata pacis et sanctimoniae, unde: Pacem sequimini cum omnibus et sanctimoniam, etc. (Heb. XII). Haec quia apostolico sermone dicta sunt, praecipit offerri cum panibus primitiarum, qui doctrinam Christi significant. Unde in sequentibus: Cumque elevaverit eos sacerdos cum panibus primitiarum (Joan. X).

VERS. 20.---Cedent in usum, etc. In usum ejus sacerdotis, id est, Christi, qui est sacerdos noster et Dominus noster: ipsius sunt panes primitiarum et agni mandatorum, ipse in Paulo loquebatur, ipse omnia quae dicta sunt obtulit; primus pacem discipulis annuntiavit, et sanctimoniam custodivit, sicut Sanctus [Col. 0364C] sanctorum.

VERS. 21.---Celeberrimum. In quo gentium vocatio non modo praedicta est, sed impleta: quando Parti et Medi et Elamitae, et caeterae gentes audierunt apostolos loquentes variis linguis magnalia Dei (Act. II).

VERS. 22.---Postquam, etc. Eadem superius dixisse videtur, sed ibi: Non complebitis missionem vestram; hic autem ait: Non secabitis eam usque ad solum, et differentiam innuit ipsa mutatio verborum.

Segetem terrae, etc. Conversationis, cujus messio post resurrectionem Christi, et adventum Spiritus sancti, non tamen omnem scientiam, quam in futuro sumus habituri, tradit verbum praedicationis. Sunt [Col. 0364D] enim quae nunc non possunt nobis revelari (Matth. VIII), unde in praedictis festivitatibus hanc legem interposuit.

Pauperibus et peregrinis. LXX: pauperi et proselyto, id est Christo, qui non habuit ubi caput reclinaret, et in propria venit, et sui eum non receperunt. Hic solos intelligit qui remanent; unde: O altitudo sapientiae et scientiae Dei, quam incomprehensibilia sunt judicia ejus, et investigabiles viae ejus! (Rom. XI.)

VERS. 24.---Mense septimo prima die mensis. Septenarius consummationem vel specialem vel generalem significat. Hinc Deus die septimo requievit (Gen. II); et sua requie nostram significavit; unde: Qui ingressus est in illam requiem, requievit ab operibus [Col. 0365A] suis, sicut Deus a suis (Heb. IV). Initium vero consummationis temporum, adventus Domini est, unde: Filioli, novissima hora est (I Joan. II). Hoc tempus appellat primam septimi mensis, sicut principium consummationis nobis etiam requies est, quos ab operibus malis cessare fecit, et a jugo gravi liberavit; unde: Venite ad me, omnes qui laboratis, et onerati estis, etc., et discite a me quia mitis sum et humilis corde, et invenietis requiem animabus vestris (Matth. XI).

Clangentibus tubis. Quia praedicat Salvatoris resurrectionem, quae memoriale est generalis resurrectionis, quae secundum Apostolum erit in voce archangeli, et in tuba Dei, etc.

VERS. 25.---Omne opus servile non facietis in eo. Quasi [sicut] non est opus servilia agendi: ante fecistis, sed [Col. 0365B] sicut exhibuistis membra vestra iniquitati ad iniquitatem, ita nunc exhibete servire justitiae in sanctificationem (Rom. VI): hoc est enim verum holocaustum.

VERS. 27.---Decimo die, etc. (ISICH.) Propitiationem et a peccatis liberationem acquiri in humilitate et afflictione animae ex his intelligimus. Hanc debemus agere a vespere, id est a poenitentia incipere quam fecit Christus initium praedicationis suae (Matth. IV): poenitentiae superaedificanda est vita bona et virtutibus consummata. Unde adjecit: Et offeretis holocaustum Domino.

VERS. 28.---Dies propitiationis. (ISICH.) Duo significat, quia in hoc tempore propitiationem suscipiemus, [Col. 0365C] et ideo in illo ab omni malo abstinere debemus.

VERS. 31.---Nihil ergo. Semper a malis et superfluis significat esse cessandum. Unde et Dominus nec causam dicere concedit, nec cogitare quid comedatur, aut quid bibatur, aut induatur, verum enim et sabbatum sabbatorum annuntiavit.

VERS. 32.---Affligetis. Recapitulatio est humilitatis, quae est fundamentum et basis virtutum. Unde Dominus ait: Quicunque se humiliaverit sicut parvulus iste, hic est major in regno coelorum (Matth. XVIII).

VERS. 34.---A quintodecimo die. (ISICH.) Hoc numero inchoatur festivitas, etc., usque ad aedificatio non manufacta in coelis habetur (II Cor. V).

VERS. 36.---Dies quoque. (ID.) Nota eadem de [Col. 0365D] primo et de octavo dici, quia scilicet resurrectionis dies secunda est, et initium futuri saeculi. Primus, in Christo est conversationis principium et futurorum exordium; octavus vero praesenti succedit saeculo, quod significat in septenario. Praeterea sancti habent requiem et vitam futuram in hac vita. Unde apostolis dictum est: Regnum Dei intra vos est, etc.

Coetus. LXX: egressus, quia hinc exitus, ibi habitatio, unde: Cupio dissolvi et esse cum Christo (Philipp. I).

VERS. 37.---Hae sunt feriae Domini, etc. (ID.) Legislatori consonat Paulus, etc., usque ad vel in periculis, vel voluntarie promittimus.

VERS. 39.---A quinto decimo, etc. Quintusdecimus ex septem et octo compositus, Evangelicam praedicationem [Col. 0366A] significat, quae consistit ex praesenti vita et futura, hanc componit, illam praeparat.

Die primo et die octavo. (ID.) Qui est octavus, etc., usque ad quia fidelibus legem facientibus requies in futuro servatur.

VERS. 40.---Die prima fructus. (ID.) Fructus est Christus, etc., usque ad in tempore suo.

Spatulasque palmarum, etc. Juvenescentia justitiae germina, quia justus ut palma florebit; quia vero de palma nihil respuitur, nec de his qui juste vivunt, addit, et ramos ligni densarum frondium.

Et ramos ligni. Omnes scilicet virtutum fructus, sed maxime misericordiam, quam oportet esse continuam et permanentem. Unde: Oleum de capite tuo non deficiet (Eccle. IX).

[Col. 0366B] De torrente, etc. De praesenti scilicet vita, quae fluit tanquam torrens, tentationibus et tribulationibus ebulliens, unde: De torrente in via bibet, propterea et exaltabit caput (Psal. CIX), in cruce, scilicet, pendens.



CAPUT XXIV.

VERS. 2.---Praecipe filiis Israel. (ISICH.) Candelabrum evangelica vita, etc., usque ad ubi misericordes abscondunt thesauros.

VERS. 3.---Usque in mane, futuri saeculi: scilicet tunc enim non erit tempus orandi, vel eleemosynam dandi, unde: Ne dicas amico tuo, Vade et revertere, et cras tibi dabo: nescitis enim quid pariat superventura dies (Prov. III, XXVII).

VERS. 4.---Super candelabrum, etc. Christus, qui [Col. 0366C] est lumen verum et illuminat omnem hominem venientem. Et peccatum non fecit, nec inventus est dolus, etc. (Isa. LIII). Super hunc ardet lucerna, id est Spiritus sanctus, qui in igneis linguis super discipulos apparuit: huic purissimum oleum, id est mundam vitam debemus offerre, scientes quia non omnes possunt incendere illum (scilicet ignem), sed solus Christus et filii ejus, qui plenus Spiritu ait, Spiritus Domini super me (Isa. LXI). Qui etiam ait, Ignem veni mittere in terram, et quid volo nisi ut accendatur? (Luc. XII.) Hunc insufflans, quasi incendens ait: Accipe Spiritum sanctum, etc. (Joan. XX). Haec autem lucerna non accenditur, nisi per vitam et conversationem mundam, vel accensa cito exstinguitur, unde: Spiritum nolite exstinguere, etc. (I Thes. V).

[Col. 0366D] VERS. 5.---Accipies quoque. (BEDA, lib. I de Tabernac., cap. 7, tom. II.) Duodecim panes in mensa tabernaculi, etc., usque ad ut per labores et opera bona vitae temporalis ad eam properemus.

Coques ex ea duodecim. (ORIG., hom. 13 in Exod.) Sermo Domini panis est, sed multiformis, etc., usque ad panis super mensam ponitur mundam, scilicet super mentem sanctam et puram.

VERS. 10.---Ecce autem, etc. (ISICH.) Mulier Israelitis, etc., usque ad qui in Christo blasphematur.

Ecce autem. (ORIG., hom. 14 in Lev.) Duo litigant: unus ex integro Israelita, etc., usque ad interdura enim qui foras mittitur, intus est; et qui foras est, intus videtur retineri.

[Col. 0367A] VERS. 12.---Miseruntque eum, etc. Moyses non ex auctoritate sua sententiam profert contra blasphemantem, sed Dei praecepto reservans, mittit in carcerem: lex enim odit eum qui blasphemat, contra quem frequenter Trinitatem praedicat, sed non manifeste sicut Evangelium; ideo illum ad judicium Evangelii reservavit. Qui non credidit in Filium, jam judicatus est (Joan. XXXI), et hujusmodi.

VERS. 15.---Homo qui, etc. Locutio est tanquam dicatur: homo ille aut ille, id est quicunque homo. Non sicut quidam putant, homo homo ita dici, tanquam laudabiliter, quasi homo; sed homo homo, id est qualiscunque, velut etiam similis pecori, sed qui vere sit homo, quem sensum non esse verum, sed locutionis hoc esse Scripturarum aperte hic ostenditur, [Col. 0367B] cum in eo dicitur qui culpatur, non qui laudatur.

Homo, etc. (AUG., quaest. 87 in Lev.) Si maledixerit Deum suum, peccatum accipiet. Nominans autem nomen Domini morte moriatur; quasi aliud sit maledicere Deum suum, etc., usque ad notandum est locutionis genus.

(ISICH.) LXX: Homo homo, etc., usque ad sicut filius Israelitidis nominavit et blasphemavit (Josue VII).

VERS. 17.---Qui percusserit et occiderit hominem. LXX: Qui percusserit animam hominis, etc., id est qui ad iniquitatem traxerit. Animam vero, animalem hominem intelligit, qui non percipit quae sunt Spiritus Dei.

[Col. 0367C] (AUG., quaest. 88 in Lev.) Qui percusserit animam hominis et mortuus fuerit, etc. Non ait, etc., usque ad hoc est enim animam hominis esse percussam.

VERS. 20.---Fracturam, etc. LXX: Contritionem pro contritione, id est, si docendo, suadendo, scandalizando, aliquam virtutem proximi contriverit.

Dentem pro dente. Virtutem loquendi. Dentes enim pro verbis accipiuntur, unde: Filii hominum, dentes eorum arma et sagitae, etc. (Psal. LIX). Et pulchriores sunt oculi ejus vino, et dentes ejus lacte candidiores (Gen. XLIX). Clariora enim et apertiora sunt verba Evangelii lacte legis.

VERS. 21.---Qui percusserit, etc. Haec secundum litteram Judaeis erant necessaria, qui non poterant capere: Si quis percusserit te in dexteram maxillam, [Col. 0367D] praebe illi et alteram (Matth. V). Sed cum essent malevoli, mala inferre volebant, et non pati. Ideo metu alternae poenae erant a scelere revocandi.

VERS. 23.---Et eduxerunt, etc. Experimento ipso egem confirmatam ostendit, ut et tu blasphemare imeres, et peccatum fugeres, quod non solum princeps, sed tota multitudo vindicat. Omnes enim communiter blasphemos debent punire, qui omnium auctori non metuerunt detrahere, et omnes ab eo separare.



CAPUT XXV.

VERS. 1, 2.---Locutusque est Dominus, etc. Quando ingressi, etc. (ISICH.) Terra, conversatio bona, de [Col. 0368A] qua dicitur: Spiritus tuus bonus deducet me in terrum, etc. (Psal. CXLII).

VERS. 3.---Sex annis, etc. Dum sumus in hac vita, et in visibili creatura sumus, quam significat senarius. Sex enim diebus creata sunt omnia quae videntur: septimo autem anno sabbatum erit terrae Domini. Cum enim post praesens tempus sabbatum venerit, de quo Paulus ait: Relinquitur sabbatismus populo Dei, quem dies septima significat, in qua requievit Deus ab omnibus operibus suis, scilicet visibilibus (Hebr. IV), jam non erit operandi tempus.

VERS. 3.---Seres agrum, etc. Per agrum et vineam, cum illum seminari, et illam amputari prohibuit, omne genus agri intelligendum est: neque enim in oliveto vel quolibet alterius generis agro aliquid [Col. 0368B] operandum est.

VERS. 5.---Quae sponte, etc. Eorum scilicet quae hic facimus, in futuro fructum manducabimus; unde: Labores manuum tuarum quia manducabis, beatus es et bene tibi erit (Psal. CXXVII).

VERS. 6.---Sed erunt, etc. Non prohibet Dominum vesci eis quae sponte sunt, sed reponere in usum proprium.

VERS. 8.---Numerabis quoque. Interrogemus Judaeos, si septimum diem (ut aiunt) legislator honoravit, et ab operibus vacare praecepit, quare quinquagesimum annum celebrari praecepit: septem enim hebdomadae annos quadraginta novem faciunt. Non ergo quinquagesimo vacare oporteret, nisi mysterium lex significaret, quod Judaeorum infirmitas [Col. 0368C] non caperet. Duplex enim a Deo visibilium omnium significatur consummatio; una cujusque singularis, altera omnium communis, quando tempus operandi non erit; in superioribus primam, in his insinuat secundam.

Septem. In hebdomada dierum humanum saeculum dividitur. Cum igitur hic numerus multiplicatus in semetipso fuerit, et tota completa aetas saeculi, et tempus devolutum ad finem pervenerit, succedit quinquagesimus quasi quadragesimo nono anno, in quo erit resurrectio, unde subdit: Et clangens buccina mense septimo, etc. Unde Apostolus: In tuba Dei descendent de coelo, et mortui qui in Christo sunt resurgent incorrupti (Thes. IV). Oportet enim suscitantem praecedere tubam: ideo in quadragesimo et [Col. 0368D] nono anno, in quo communis est consummatio, tuba canere praecepit.

VERS. 9.---Mense septimo. Quia quasi septimo mense aetatis mundi Christus venit; primus mensis, qui in paradiso fuit; secundus usque ad diluvium; tertius usque ad Abraham; quartus usquequo descensum est in Aegyptum; quintus usque ad transmigrationem, sextus usque ad adventum Christi; septimus ipse adventus.

VERS. 10.---Sanctificabisque annum. Quasi in sanctimonia exspectetur et cogitetur, pacem enim debemus sequi et sanctimoniam (Hebr. XII), sine qua nemo videbit Deum.

Unusquisque. Patriarcharum et prophetarum est [Col. 0369A] quaedam familia hospitalis, cui praeest Abraham. Est et alia castitatis, cui praeest Joseph. Est et alia mansuetudinis, cui praeest Moyses (Gen. XVIII, XXXIX; Num. XII).

VERS. 14.---Quando vendes, etc. Quisque vendere potest vel emere. Unde Paulus: Omnia vestra sumus sicut et vos nostra (I Cor. III). Hoc secundum litteram moraliter informat, ut in contractibus proximis compatiamur, ne quis nimium molestus de pauperum necessitatibus negotietur, ne studeat possessiones aliorum acquirere, sed indigentibus commodare, et commodata paulatim de fructibus agrorum recipere.

Juxta numerum (ISICH.). Id est secundum virtutem cujusque. Anni enim aetatem significant, in qua [Col. 0369B] manifestatur quid possit quisque secundum corpus.

VERS. 16.---Quanto plures (ID.). Id est, si potest multum operari, multum fructum exiget; si multum non potest, parum rependet; feret enim hic trigesimum, iste sexagesimum, ille centesimum fructum (Matth. XIII).

VERS. 18.---Facite praecepta. Ne quis audita moderatione vendendi et emendi segnior fieret, et condescensio ipsa noceret, caute adjungit: Facite praecepta, etc. Neminem siquidem vult vacare, sed secundum virtutem fructificare. Virtutem quoque conscientia cujusque examinat.

Et judicia, etc. (ID.) Non corrumpentes intentionem vel operationem eorum; velut si quis eleemosynam tribuit, non alii noceat ut alii prosit: praeceptum [Col. 0369C] enim quod eleemosynam fieri jussit, justam esse voluit.

Quod si dixeritis, etc. (ID.) Quia per duos annos terram vacare praeceperat, ne conturbarentur tanquam solliciti quid comederent aut quid biberent, ait: Dabo benedictionem meam, etc. (Matth. VI). Et notandum quia cum Christus dicat: Nolite cogitare de crastino, lex jubet ne cogitent de tribus annis.

VERS. 21.---Dabo benedictionem. (ID.) Christum. Unde benediximus vobis in nomine Domini, id est, Christo, qui est nomen Patris. Qui Patrem nobis nominavit, et manifestavit; hic in sexto anno venit, id est, in perfectione, quam significat senarius; et ut hominem reformaret, quem formaverat die sexto, quod ibi sextus dies, hic sextus annus dicitur, quia [Col. 0369D] inter formationem nostram et reformationem multa tempora defluxerunt.

VERS. 23.---Terra quoque. (AUG., Quaest. 90 in Lev.) Alii codices habent, etc., usque ad quisquis habet, uti debet.

VERS. 25.---Si attenuatus. (ISICH.) Quae sit nostra substantia, etc., usque ad docet quomodo restituat.

Potest redimere. (ISICH.) Secundum illud, etc., usque ad ut quodammodo communis sit.

VERS. 28.---Usque ad annum Annus, quia omnes horas in se habet, et dies et menses, et circuitus omnes, perfectionem significat. Peccatum aut perfectum et diuturnum non nisi perfecta poenitentia [Col. 0370A] emendatur, in qua jejunium, oratio, cilicium, eleemosyna, et lacrymae peraguntur: per haec enim plena remissio acquiritur.

VERS. 29.---Qui vendiderit domum. (ID.) Non exprimitur venditor, nec proximus, nec propinquus dicitur. Non enim unus est, sed totus populus: nec de cognatione Judaeorum, sed Sodomae et Gomorrhae.

Qui vendiderit domum, etc. In superiori capitulo spiritualem cujusque conversationem exposuit, hic generaliter de synagoga vel Ecclesia tractare intendit, quia Ecclesia gentium libertatem accipit, synagoga in perpetuum servit, exceptis Levitis, id est apostolis, et qui adhaerent eis.

(ORIG., hom. 15 in Lev.) Qui vendiderit domum, etc. De Jacob scriptum est, etc., usque ad semper [Col. 0370B] poenitentiam recipiunt, et semper redimuntur.

VERS. 31.---Agrorum jure. (ISICH.) Quia in Evangelio proximi sunt, non legi. Ideo semper possunt redimi, et ex quo Christus venit usque ad secundum adventum per partes redimuntur.

LXX: Ad agrum terrae aestimabuntur, de quo scilicet dicitur: Simile est regnum coelorum thesauro abscondito in agro, id est Evangelio, in quo thesaurus est mysterium Christi.

VERS. 32.---Aedes Levitarum. (ORIG., hom. 15 in Lev.) Si sacerdotalis fuerit domus vel Levitica, etc., usque ad satisfactionem scilicet desiderii.

VERS. 34.---Suburbana. (ISICH.) Alii agri, id est conversationes virtutum, et doctrinae. Hae separatae sunt a civitatibus eorum quae per ipsos consistunt, [Col. 0370C] et salvantur, et non venduntur, quia gratis accipiuntur, gratis dantur.

VERS. 35.---Si attenuatus fuerit. (ID.) Mirare legislatoris sapientiam et pietatem; in humilibus enim sublimia exponit, secundum litteram vero dat regulam pietatis.

Qui eduxi. Quasi dicat: Sicut de dominio Aegyptiorum vos liberavi, et abjectis peccatoribus in terram Chananaeorum jam mandatam induxi, ita nolo vos sub dominio peccatorum teneri, neque peccatorum societatem amplecti, sed cum poenitere voluerint, et cohabitatione et facultatis largitione sustentetis.

VERS. 39.---Si paupertate. Multa pietate littera plena est, sed spiritualis intellectus plenior.

[Col. 0370D] VERS. 40.---Sed quasi mercenarius. Uterque subditus est, sed tamen hic liber est: sic qui per vos conversus est, subjectus quidem est, sed dignitate gratiae divinae frater est.

VERS. 43.---Ne affligas, etc., quia in quo judicas, judicaberis: et eadem mensura qua mensi fueritis, remetietur vobis (Matth. XVII).

VERS. 44.---Servus et ancilla. (ISICH.) Ostendit quid distet inter eos, quos ex infidelibus Deo salvamus, quosque jam fideles, et nobis similes vocationis et conversationis dignitate pro tempore virtutibus attenuatos corrigimus: hi enim usque ad jubilaeum apud nos operantur, illi autem servi sunt perpetui.

[Col. 0371A] VERS. 45.---Qui ex his. (ISICH.) Judaeorum cognati haeretici, qui eadem nobiscum praedicant mysteria, quasi sint in terra nostra: sed non recte et perfecte credunt.

Hos habebitis. (ID.) Quos de gentibus aut de Judaeis aut de haereticis convertimus, quasi servos et ancillas in perpetuum acquirimus: quia pro eis doctrinae pecuniam expendimus, et filiis nostris, id est discipulis docendos tradere possumus, sicut Paulus Tito Cretenses, Timotheo Ephesios docendos commisit.

VERS. 46.---Fratres autem. Quasi non eadem dignitate apud vos erunt, quos de impiis convertistis, et quos lapsos reparastis.

VERS. 47.---Si invaluerit. (ID.) Id est, si noviter fidei vestrae conjunctus, Gentilis, vel Judaeus, vel haereticus, [Col. 0371B] virtutibus claruerit, ut possit arguere et exhortari.

Si invaluerit, etc. Secundum litteram quantum diligat libertatem ostendit. Ideo enim Israelitam alienis non permittit servire, sed praecipit redimi.

Qui voluerit. Turpe est hominem in fide ab infantia nutritum, talium subire magisterium, qui repente magistri facti sunt, unde Hieronymus: Heri in foro, hodie in altari; heri socius histrionum, hodie consecrator virginum.

VERS. 49.---Patruus, etc. (ID.). Patrueles sunt, qui nos in fide genuerunt, fratres eorum consimiles praedicatores, filii fratrum discipuli consimilium.

Consanguineus. (ID.) Qui remotior patruo vel patrueli, sed propinquior affini. Qui enim suorum, et [Col. 0371C] maxime domesticorum curam non habet, fidem abnegavit (I Tim. V).

Affinis. (ID.) In cognatione fidei incarnationis Christi, qui de carne ejus et ossibus sumus.

Sin autem. (ID.) Pro libertate nostra et gloria Spiritus sanctus agit, et quemcunque servum peccati virtutibus redimi praecipit.

Et ipse. (ID.) Qui pauper factus est in peccato, cum prius virtute et doctrina dives esset, recte seipsum liberat dum exhortando, consulendo ad virtutem revocat.

VERS. 50.---Supputatis. (ID.) Id est tractando apud se qua virtute, etc., usque ad ideo Dominus ait illi: Hodie salus huic domui facta est.

VERS. 51.---Reddet. (ID.) Secundum ea quae peccavit, [Col. 0371D] oportet pretium reddere. Quod gula peccavit, jejunium corrigat; quod garrulitas admisit, silentium deleat, et similiter contrariis curantur contraria.



CAPUT XXVI.

VERS. 1.---Non facietis. Cultum idolorum tam visibilium quam invisibilium prohibet.

Sculptile. (ISICH.) In aedificiis domorum et possessionibus agrorum aliquam vestri memoriam sculpere cupientes.

Nec insignem. (ID.) Cumulum auri et argenti aut pretiosorum lapidum in quibus seducuntur avari, sic ut Gentiles in idolis.

VERS. 2.---Custodite. (ISICH.) Ab omni malo abstinendo, [Col. 0372A] et omni bono vacando: hoc est enim verum sabbatum.

VERS. 3.---Si in praeceptis Quid fieri, quid vitari deberet, praedixit. In fine quae observantibus praemia, quae praevaricantibus supplicia debeantur enumerat.

Si in praeceptis. (ID.) Haec ad litteram stare non possunt, etc., usque ad quae in hoc capite significantur.

(ORIG., hom. 16 in Lev.) Si lex carnalis est, etc., usque ad, Joannes venit in spiritu et in virtute Eliae.

Mandata mea. Quale est illud: Qui sabbatum non custodit ab omni synagoga lapidetur, et hujusmodi.

Dabo vobis pluvias, etc. Et dabo, et superfluum est, consuetudine locutionis nostrae, sed more scripturarum additum.

[Col. 0372B] Temporibus. (ORIG.) Tempore opportuno, non ebrio, non in aliis occupato: prudenter ergo conjiciat doctor cui ministret pluviam, et tritici mensuram, et cui debet lac dare, non det escam

VERS. 4.---Terra gignet. LXX: Ligna campi dabunt fructum suum. (ID.) Motus animae, qui altiores sunt motibus terrae, id est, carnis nostrae, quorum fructus sunt charitas, justitia, mansuetudo et similia.

Pomis arbores. (ORIG.) Non potest arbor, etc., usque ad de qua dicitur: Lignum vitae est his qui apprehenderunt eam.

VERS. 5.---Apprehendet messium tritura. (ORIG.) Anima quae germinat ex verbo Dei, etc., usque ad cum conservis in tempore dispensandum remaneat.

[Col. 0372C] Apprehendet. Panis enim cor hominis confirmat, vinum laetificat (Psal. CIII). Quae de continentia, de observantiis et de custodiis mandatorum dicuntur, frumentum videntur, ex quo conficitur panis qui corda confortat. Ea vero quae ad scientiam pertinent et occultorum exploratione laetificant mentem, vino et vindemiae comparantur. Cor enim laetatur cum obscura [occulta] explanantur.

Vindemiam. Fructum animae. Vindemia enim arbor est. Haec autem simul habere, id est corpore et anima fructificare, magnae benedictionis est.

(ISICH.) Congregans enim anima virtutes suas mox desiderat alias. Unde: Quae retro sunt obliviscens, ad priora me extendo (Philip. III).

Vindemia. (ORIG.) Quasi dicamus, etc., usque ad [Col. 0372D] ut de spiritu metamus vitam aeternam.

Panem vestrum. Scilicet qui de coelo descendit, et dat vitam mundo; non qui plus abundat malis quam bonis.

Absque pavore. Si corpus stabile fuerit, et anima fructificaverit, securi erimus in terra nostra, quia caro non concupiscet adversus spiritum (Galat. IV).

VERS. 6.---Et gladius non. (ISICH.) Quia pax erit in finibus vestris; modo ex concupiscentiis sunt bella et lites.

VERS. 7.---Inimicos. (ID.) Occisi jejunio, oratione, et similibus; unde: Hoc genus non ejicitur nisi cum oratione et jejunio (Matth. XVII).

Corruent. LXX: In conspectu vestro morte vestra, [Col. 0373A] scilicet mortificatis membris vestris, quae sunt super terram, id est, fornicatione, immunditia, et hujusmodi (Col. III).

VERS. 8.---Persequentur. (ORIG.) Sicut quinarius sapientes indicat et insipientes, etc., usque ad ne credentes decipiant.

(ISICH.) LXX, etc., usque ad persequi potest et vincere.

Et centum. Qui non tantum subtilem scientiam, sed et vitam perfectam habent, qui spiritualiter deculpantur, et ideo centum dicuntur, scilicet qui centenos afferunt fructus.

VERS. 9.---Respiciam. Cujus respectus, salus. Respexit Dominus Petrum, et flevit amare. Si sol segetem non respiciat, manet infructuosa. Segetem [Col. 0373B] cordis nostri respicit Deus, et radiis verbi sui nos illuminat, auget et multiplicat ut magni efficiamur; sicut magnus factus est Isaac, et magnus Moses, et magnus Joannes.

Crescere. In operibus bonis, ut parva magna. Unde: Quod uni ex minimis meis fecistis, etc. (Matth. XXV.)

Multiplicabimini. Ut pauca fiant magna vel multa. Unde: Si quod est aliud mandatum in hoc verbo restauratur: Diliges proximum tuum sicut teipsum (Rom. XIII).

VERS. 10.---Comedetis. (ORIG.) Vetus lex et prophetae, etc., usque ad et induimus novum.

VERS. 11.---Ponam. Si praedicta habemus, abjecto veteri homine innovatum est cor nostrum: Venit ad nos Deus et habitat in nobis (Col. III).

[Col. 0373C] Non abjiciet, etc. (ORIG.) Audeo et dico quia anima Dei Christus est, sicut et verbum Dei sapientia Dei et virtus Dei (I Cor. I). Tale est ergo ac si dicat: non abjiciet vos Filius meus.

Anima. (AUG., quaest. 93 in Lev.) Animam suam Deus vocat, etc., usque ad qui dicunt animam non habuisse Jesum.

VERS. 12.---Ambulabo. (ISICH.) Homo factus. Unde: Hic est Deus noster, et non reputabitur alius ad eum; post haec in terra visus est, et cum hominibus conversatus est (Baruc. III).

VERS. 14.---Quod si. (ISICH.) Obedientium bona praecedenti capitulo expressit: quae autem sint praevaricatorum mala, praesenti capitulo ostendit, quorum quaedam ad litteram Judaei passi sunt: omnia [Col. 0373D] vero secundum spiritum.

VERS. 16.---In egestate. (ID.) Verbi Dei. Unde: Durus est hic sermo, quis potest eum audire? (Joan. VI.) Quia intellectum legis transgrediebantur, ut evangelicum testamentum irritum facerent, obscure loquebatur eis, ne intelligerent.

VERS. 17.---Fugietis, nemine. (ID.) Quia gentiles non persequentur ad expellendum, sed festinantes salutem eorum, secundum illud: Sequor autem, si quomodo comprehendam (Philip. III).

Sin autem. (ID.) Hujusmodi distinctionibus frequenter utitur, etc., usque ad plenam et integram vindictam significat.

VERS. 18.---Addam correptionem. LXX: Et apponam [Col. 0374A] castigare vos septies, etc. Etiam hic superfluum est. Septies autem pro omni numero est accipiendum.

VERS. 19.---Et conteram superbiam duritiae vestrae. Quia dicitis: Semen Abrahae sumus, et nemini servivimus unquam (Joan. III): ideo gentibus servietis.

VERS. 23.---Gladium, spiritus, quod est verbum Dei, quod per praedicatores Judaeos convincit, ne Vetus Testamentum habere cum Evangelio contradicant.

In urbes mittam. Prophetas in quibus fideles munitiones et salutem inveniunt, inimici fugientes capiuntur, illic moriuntur apertis de Christo prophetis resistere non valentes.

[Col. 0374B] VERS. 26.---Ita ut decem, etc. (ISICH.) Panem doctrinae non habent, etc., usque ad ideo non satiantur qui his panibus nutriuntur.

VERS. 27.---Sin autem, etc. (ID.) Non solum legislator est Moyses, etc., usque ad et auctorem legis blasphemaverunt.

VERS. 29.---Carnes filiorum. Id est discipulos, quos vobis assumitis in filios, ad eamdem doctrinam verbis validis, et animam corrumpentibus inducatis.

VERS. 30.---Cadetis inter ruinas. Cadit enim populus cum Pharisaeis spiritualiter cadentibus, quos quasi idola admirabatur populus traditionibus eorum intentus.

VERS. 31.---Urbes vestras. Ad litteram vel libros prophetarum, in quibus sanctitatis fructum non inveniunt.

[Col. 0374C] VERS. 34.---Tunc placebunt terrae sabbata, id est requies, scilicet vobis feriantibus et a lege remotis, cum in lege et prophetis voluntatem vestram non inveniatis.

VERS. 36.---Terrebit eos. Sicut folium fructum, sic littera abscondit spiritum: aufer folium, accipe fructum.

Sonitus folii volantis. Hyperbole: quia etiam levissima quaeque formidabunt.

Cadent nullo persequente. Non enim persequimur eos, sed sequimur ut revocemus.

VERS. 37.---Corruent. Disputantibus nobis cum eis, diversa proferunt testimonia alternatim: sed alternis conturbabuntur verbis, alter alterum conturbat [Col. 0374D] dum subvenire videtur.

VERS. 41.---incircumcisa mens eorum. Quia incircumcisi corde, vitiorum poliuti praeputio, non enim quae in carne est circumcisio (Rom. II).

Tunc orabunt pro impietatibus suis. LXX: Peccata sua placita habebunt, poenas scilicet quas pro peccatis patientur.

VERS. 42.---Quod pepigi cum Jacob. (ISICH.) Nota quod temporis et generis ordinem mutavit, etc., usque ad conjunguntur vero tanquam cognata et convenientia.

Terrae quoque memor ero. (ISICH.) Scripturae scilicet, quam mandabo ejectis Judaeis, qui eam praevaricati [Col. 0375A] sunt vel praevaricabantur, et prave interpretabantur.

VERS. 44.---Attamen etiam cum essent in terra hostili. Bene in fine capituli blanditur, et quos minis terruerat promissis consolatur.

Non penitus. Caecitas ex parte contingit in Israel, donec plenitudo gentium subintraret; et caetera (I Tim. II).

Nec sic despexi. Qui salutem omnium volo: ideo post tantas iniquitates, etiam Judaeorum reliquias salvo.

VERS. 45.---Haec sunt. (ISICH.) Usque ad certum tempus, etc., usque ad non solvendo, sed implendo.

In monte Sinai. Non in Sion. Unde: Videbitur Deus deorum in Sion (Psal. LXXXIII). Et alibi-Ex [Col. 0375B] Sion species decoris ejus. Deus manifeste veniet (Psal. XLIX). Et in Malachia: Subito veniet ad templum suum dominator quem vos quaeritis (Malac. III).



CAPUT XXVII.

VERS. 2.---Homo qui. (ISICH.) Plena sunt haec verba prudentia: quae oporteat agi, vel minime, superius praecepit; nunc vel ex toto, vel ex parte agentium dignitatem exponit, quid perfecta vita, quid mediocris, quid incipiens cognitionis Dei habeat differentias quoque aetatum describit.

Animam. (ISICH.) Aquila et Theodotio, admirabile. Symmachus, si se separaverit. LXX: honorem animae suae.

A vigesimo. (ID.) Quando pubes, fortis, etc., [Col. 0375C] usque ad de qua dicitur: Estote perfecti sicut et Pater vester perfectus est (Matth. V).

Siclos. (ISICH.) Vel didrachmas, sexagenarium fructum, etc., usque ad unde: Vidua eligatur non minus sexaginta annorum (I Tim. V).

VERS. 5.---A quinto. (ID.) Qui sensatus est, et proficere incoepit, sed conversatione jejunii non potest ornari.

Usque. (ID.) Qui proficere coepit sensibus quinque: provectus enim hic est ad virtutem, et perfectionem. Viginti enim annorum fortes sunt atque valentes.

Masculus dabit viginti siclos. (ID.) Vel didrachmas, id est quadraginta drachmas; id est obolos quadringentos. Quadragenarius vero jejunii et orationum [Col. 0375D] proventum significat. Tot enim diebus jejunavit Moses (Exod. XXXIV), et Elias (III Reg. XIX), et ipse Christus, et post a diabolo est tentatus (Matth. IV).

VERS. 7.---Femina decem. (ID.) Vel didrachmas, id est viginti drachmas vel ducentos obolos, custodiam scilicet decem mandatorum, quae duplicantur secundum litteram et spiritum, in quibus non est praeceptum jejunium, quia provectos decet necdum perfectos.

Ab uno. Unius mensis est, qui nunc in fide genitus est, quibus dicitur: Quasi modo geniti infantes rationabiles sine dolo, lac concupiscite, etc. (I Petr. II).

Quinque. Vel didrachmae, scilicet ut masculus [Col. 0376A] duplices sensus sensus habeat, et quae sensibiliter audit, intelligibiliter suscipiat. Sic enim ad perfectionem ducitur, propter quod centum obolorum est pretium ejus: centenarius autem perfectus est.

Pro femina. (ID.) Pro femina tres didrachmae, etc., usque ad quasi jam participes evangelicae conversationis.

Sexagenarius. Qui excellentiam conversationis promisit, sicut virginitatem, vel mundi abrenuntiationem, sed infirmatus est.

Dabit quindecim. Vel didrachmas, quae sunt triginta drachmae. Tres enim fructus bona terra reddidit (Matth. XIII): centenarium, id est virginem esse vel mundo abrenuntiare; sexagenarium, scilicet continentiam; tricenarium, id est casti conjugii [Col. 0376B] conversationem.

VERS. 8.---Si pauper. Qui multum peccavit, ideo interpretatus est Aquila, si excessit.

Stabit. Si enim quemlibet nobis subditum Dei servitio obtulerimus, in ministerium nostrum recipere non debemus, promittentes pro eo vel meliorem, vel minus bonum.

Quantum ille aestimaverit. Id est quantum viderit eum posse satisfactionis imponet: sed si locuples est, ut distribuat pecuniam, si sanus jejunet, oret, laboret.

VERS. 9.---Animal. Quia differentias oblationum quae ex nobis ipsis sunt et gradus exposuit: jam eorum quae nobis tanquam pecora subditi sunt, quando sit oblatio sancta exponit.

[Col. 0376C] Sanctum erit. Secundum legem immaculatum et mundum: veluti si filium, discipulum, servum, vel quemlibet nobis subditum Deo obtulerimus.

VERS. 10.---Quod. Ut sit duplex oblatio, et inimicus erubescat, qui oblationem mutare suggerebat.

VERS. 11.---Animal immundum. (ISICH.) Quae non simul, etc., usque ad ut possit Domino offerri.

Sciendum est quod aliud est sanctificari, aliud est sanctum esse, aliud Deo offerri, aliud Dei esse. Quod enim sanctificatur et offertur sanctum incipit esse, quod non erat, et paulatim augmentatur. Quod sanctum est et Dei est, non eget augmento, quia perfectum est. Bonum est ergo aliorum doctrina et [Col. 0376D] auxilio sanctificari, sed melius est talem esse, qui seipsum, et alios possit sanctificare, quod paucorum est. Sanctificat ergo domum Domino, qui familiam suam, et cognationem tam sensibilem quam intelligibilem pure, et sancte vult conversari, ut sit Ecclesia Dei. Si autem per se non est idoneus hoc facere, sacerdos debet considerare utrum bona an mala sit. Ex diversis enim constat personis, et secundum quod possunt, debet injungere eis.

VERS. 13.---Quintam partem. Mentem, scilicet, quae regit quinque sensus, sine qua virgines fatuae ad nuptias non suscipiuntur (Matth. XXV).

VERS. 14.---Homo si voverit. (ISICH.) In sequentibus dicit: Omne quod Domino consecratur, sive [Col. 0377A] homo, sive animal, sive ager, redimi non poterit; hic autem domum et agrum redimi praecipit. Sed forsan hoc secundum diversas intentiones offerentium decernit, tanquam ibi non habeat voluntatem ulterius habendi, quod penitus consecravit.

VERS. 15.---Sin autem ille, etc. (ISICH.) Redimere, est per doctrinam et formulam vitae familiam liberare, et quidquid sanctimoniae obviat diluere. Adjiciet vero admonitioni et aedificationi sacerdotis intelligentiam, et frequentem commemorationem.

VERS. 16.---Quod si agrum. Id est, Scripturam divinam, cujus vitis Christus, Pater agricola (Joan. XIV). In hoc absconditur thesaurus, id est, salutaris praedicatio: in hoc diversa est cujusque possessio, modus scilicet sciendi, quem sibi quisque obtinere [Col. 0377B] potuit.

Si triginta modiis, etc. (ID.) In triginta modiis hordei Vetus Testamentum. In quinquaginta siclis vel didrachmis juxta LXX spiritualem et perfectam doctrinam intellige. Sed quando haec regula, vel perfecte danda, vel minuenda sit, per sequentia intellige: Si statim ab anno incipientis jubilaei, etc.

VERS. 17.---Si statim ab anno. (ID.) Id est, si gratiae viam, etc., usque ad offerens sacerdoti, ab ipso possidebitur.

VERS. 19.---Addet quintam partem. Doctrinae sacerdotis proprium intellectum: doctrina enim et instructione sacerdotis prius gubernamur, sed postea proficere, et intellectum nostrum adjicere debemus.

VERS. 20.---Sin autem, etc. (ID.) Ille consecrat [Col. 0377C] agrum et redimit agrum, etc., usque ad ejus enim lucrum est qui continue gubernat.

VERS. 22.---Et non de possessione. Quia neque de custodia majorum suorum, neque ipsius emptoris fuerat

VERS. 23.---Supputabit sacerdos. Recte sacerdos cum eo qui fratrem ad poenitentiam monuit, veram redemptionem supputat, qualiter scilicet poenitere debeat. Ille enim districte ejus actionem et conversationem novit, qui correxit: hic autem ut sacerdos perfectam redemptionem.

Juxta annorum numerum. Ex his scilicet quae de poenitentia praedicat Scriptura: ipsa enim aestimatio est jubilaei vel remissionis.

Et dabit ille qui voverat eum Domino. Non dicit [Col. 0377D] dabunt, sed dabit. Etsi enim communi consilio sacerdotis et ejus qui ad poenitentiam monuit, aestimationis definitio datur, ille tamen offeret eum qui ad poenitendum excitavit: huic enim obediet, qui et ipse poenitenti obligatur, ut quod coepit perficiat.

VERS. 24.---In jubilaeo autem revertetur ad priorem Dominum, etc. Quia non statim, cum poenitentia datur, vel definitur, penitus mundatur, sed ea peracta; ideo recte ait: In jubilaeo autem, etc., peracta enim poenitentia et remissione suscepta, conversationis suae agrum suscipiet.

VERS. 25.---Omnis aestimatio siclo sanctuarii pondera. Ut omnis definitio sanctis fiat ponderibus, id est de sacra Scriptura venientibus, exteriora enim [Col. 0378A] pondera, ut philosophorum, vel haereticorum, quibus veritates et perfectiones hominum pensant, nec sancta, nec justa sunt.

Siclus viginti. Id est decem mandata secundum litteram et secundum spiritum intellecta. Quicunque autem aut legem aut Evangelium renuit, non habet didrachma, nec ejus pondera sunt sancta.

VERS. 26.---Primogenita quae. (ISICH.) Primogenita tanquam pecora nostra, sunt qui nobis obediunt, filii, servi, et discipuli. Sed horum primogenita sunt, qui sic obediunt, ut aliis praebeant exemplum et magisterium, de quibus alibi dicitur: Omne masculinum adaperiens vulvam sanctum Domino vocabitur (Lucae II). Aperit enim vulvam generandorum filiorum, qui secundum Deum incipit obedire. Unde [Col. 0378B] Paulus de Timotheo ait: Qui est filius meus dilectus in Domino, ipse vos commonefaciet vias meas, etc. (I Cor. IV).

Nemo sanctificare poterit et vovere. Non quia sanctificatione indigna sunt, sed quia sancta sunt, nec egent sanctificari, ut filius, qui sic patrem et matrem honorat, ut etiam exemplum aliis fiat, tanquam Deo offerens honorem, qui hoc praecepit (Exod. XX). Servus quoque qui etiam dominis carnalibus in simplicitate cordis non ad oculum servit, ipsi Deo servitutem impendit (Eph. VI).

VERS. 27.---Quod si immundum. (ISICH.) Peccator, qui nec legem sicut oportet meditatur,nec distinguere conatur. Quicunque ergo vehementer obediens est patri, domino aut magistro: nec tamen legem [Col. 0378C] meditatur aut distinguit, primogenitus quidem in pecoribus est, sed immundus est.

Et addet quintam partem pretii. Doctrinam ei cum intellectu offerens, et sapienter regens. Insensati enim patris, domini aut magistri est, obedientiam eos, qui ad se pertinent, subditos non docere, et eorum vitam ut operentur secundum legem non disponere. Addat igitur subjectioni et doctrinae intellectum: ipse enim solus in praesenti mundus est. Ideo ait: Addet quintam partem pretii. Habet enim obedientia pretium: ideo non dixit: aestimabit eum sacerdos, sicut supra.

VERS. 28.---Omne quod Domino consecratur, sive homo. (ISICH.) Aliud est anathematizare, etc., usque ad id est, conversatio nostrae sortis.

[Col. 0378D] Quidquid semel fuerit consecratum. (ID.) Jure belli acquisitum non potest aliquis inimicum exspoliare, etc., usque ad nec augmentum, nec profectum suscipiunt.

VERS. 30.---Domini. (ID.) Ejus scilicet qui mandata legis operatur, etc., usque ad quia quam retributionem exspectare debeat nescit.

VERS. 31.---Si quis. (ID.) Secundum litteram multa obscura et insolubilia legislator interposuit, etc., usque ad et poma arborum secundum tempus suum.

VERS. 32.---Sub pastoris virga. (ID.) Virga crucis, etc., usque ad et ab illo solo, qui sanctos discernit, cognoscuntur.

[Col. 0379A] VERS. 33.---Non eligetur nec, etc. Quia nullus est qui respui possit, et quod magis eligendum sit, non est vestrae discretionis.

Si quis mutaverit, etc. (ISICH.) Paulus et Barnabas aliquando dissenserunt, etc., usque ad scribens ad Timotheum ait: Assumens Marcum, deduc tecum: est enim mihi utilis in ministerium (II Tim. IV).

Sanctificabitur Domino, etc. (ID.) Cum omnium cursus divinus sit, et altus, et supernae conversationi proximus, frustra conatis hunc subducere, [Col. 0380A] illum inducere, et Deo quasi meliorem consecrare.

VERS. 34.---Haec sunt praecepta quae mandavit, etc. (ID.) Discipuli nostri quando sunt perfecti, nihil nostri egent magisterii: ideo ait immundorum primogenita esse redimenda, mundorum vero nequaquam, sed nec Domino consecrata, nec ea quae novissime sunt dicta: perfecta enim demonstrata sunt, quia intentionem divinam coelestemque gerunt.




[Col. 0379]
LIBER NUMERI. Hebraice VAIEDABBER ([Figure: [Hebrew Text] 2Kb] ), id est: ET LOCUTUS EST. (G)*



PRAEFATIO.
[Col. 0379B]

Liber iste, et ordine historiae et mysterio, quarto loco ponitur in lege. Ordine historiae, quia in Levitico, qui tertius est, agitur de utensilibus tabernaculi, et de ordine Levitarum et sacrificii: hic autem de dedicatione tabernaculi agitur, quid scilicet de Levitis, quid de utensilibus tabernaculi portare debeant: mysterio hoc ostenditur. Excubare circa tabernaculum depositum, ut dicitur, ternis tribubus in singulis quartis: per quod signantur duodecim apostoli per quadripertitum orbem fidem sanctae Trinitatis docuisse. Sed etiam inter figuras quadratura nihil firmius est, quaternarii quoque operis perfectio commendatur. Quarto die facta sunt luminaria (Gen. I), quarta aetas sub David fuit robustissima, [Col. 0379C] quarta etiam aetas hominis fortissima, quatuor tantum recepti sunt qui scripserunt Evangelia. Inter dona Spiritus sancti fortitudo, et inter poenitentiales psalmos, Miserere mei, Deus, quartus est, in quo de humilitate (per quam sumus fortes) agitur. Inter nomina Domini quartum est, fortis, praecedunt admirabilis, consiliarius, Deus; sequitur Pater futuri saeculi, princeps pacis (Isa. IX), et similia. In hoc quoque libro eorum qui numerantur fortitudo ostenditur, dum hi qui aetate et virtute bello sunt apti, numerari jubentur.

Dicitur liber Numeri, quia in eo numerantur Israelitae; tum inde, tum quia mansiones a Ramesse usque ad Jordanem. Sed quia omnia in figura contingebant illis (I Cor. X), et lex erat umbra futurorum, [Col. 0379D] ita legenda est historia ut non amittatur allegoria. Numerati sunt Israelitae soli, non proselyti et alienigenae qui erant inter illos: non tamen omnes, quia nec pueri nec feminae, sed tantum viri qui apti bello erant. Etenim alieni a Deo, gentilium spurcitia; vel crudelitate Judaica, vel etiam Christiani puerilem levitatem vel mollitiem femineam habentes, inter filios Dei non numerantur. Non sunt numerati in Aegypto: sed postquam transierunt mare Rubrum, post columnam ignis in mansione juxta montem Sina: quia manentes in tenebris peccatorum non sunt Dei, sed mundati baptismo et armati manus impositione. [Col. 0380B] Mansiones merito duodecim computantur, a prima quae fuit in Ramesse usque ad Jordanem, ut per hoc signetur nos per tot gradus virtutum ascendere in coelum, quot generationibus Christus ab Abraham descendit ad Mariam.

Intentio Moysi in hoc opere est Christianum populum et ejus profectum, et ascensum a terra in coelum per Israel, et per duodecim mansiones designare. Per Israel enim Christi populum, per progressus mansionum profectus virtutum significatur.

Ordo libri talis est: primo duces populi, et populum circa tabernaculum numeratos per quadrum collocat. Levitas, a numero exceptos, ad ministerium tabernaculi destinat: deinde tabernaculum dedicatur, et modus oblationum, et catalogus mansionum [Col. 0380C] computatur. Deinde prophetia Balaam a rege Balac ad maledicendum populum Dei inducitur. In fine sex civitates ordinantur, tres ultra, tres citra Jordanem, ad quas confugeret qui nolens sanguinem proximi effunderet. Levitae inter tabernaculum et caeteros filios Israel excubantes, divisi per Amramitas ab oriente, per Caathitas ab austro, Gersonitas ab occidente, et Meraritas ab aquilone, significant praelatos Ecclesiae, qui sunt medii inter ministros tabernaculi, quibus in temporalibus provident: et inter laicos, quibus in spiritualibus praesunt. Amramitae, id est, Moses et Aaron et horum filii, inspiciunt et involvunt tabernaculi secretiora; introducentes Caathitas, dant eis propriis humeris portanda involuta, ut videntes non moriantur. Non sunt enim propalanda [Col. 0380D] Ecclesiae mysteria, nisi summatibus viris, id est, Mosi et Aaron, quia infirmi inde scandalizantur. Unde et liber Evangelii presbytero et diacono portatur apertus, aliis vero clausus. Gersonitae autem et Meraritae, qui sunt indigniores Caathitis, non propriis humeris, sed bobus et plaustris sua portant onera. Quia qui vult venire post me, me sequatur, quasi per mortem (Luc. IX). Et quanto magis quis vult, tanto major persecutio.

Benedicetis filiis Israel et dicetis, etc. Ab hoc loco sumpta est benedictio quam facit episcopus. Duo digiti qui elevantur juncti legem significant et sacerdotium, [Col. 0381A] quae per Mosen et Aaron intelliguntur. Tres versus qui sequuntur continent illam trinam petitionem quae fit in verbis episcopi. Petitur gratia Spiritus sancti, vera salus, pax aeterna. Deinde sequitur distinctio personarum semper his verbis: Quod ipse praestare dignetur qui cum Patre et Spiritu sancto vivit, etc. In tabernaculi dedicatione oblata sunt munera a primatibus in usum ejusdem et sustentationem Levitarum, quod hodie fit cum dedicatur ecclesia aliqua. Sicut et laicorum consuetudine, mulieri cum desponsatur viro, multa dona offeruntur: et Dominus filiis Israel in Aegypto, die quo educeret, concessit argentea vasa. Et post mare Rubrum non duxit eos statim recta via contra hostes, ne territi retro abirent, sed per circumitum; deinde praecepit ne [Col. 0381B] temporis re. p. t. Caute omnia provisa. Introeuntibus enim in Ecclesiam primo decor ejus ostendendus est, ut appetatur; non miseria, ut timeatur.

(ORIG., hom. I in Num.) Divinis numeris non omnes digni sunt, etc., usque ad capillos capitis appellavit.

(ID.) Illud quoque consideremus, etc., usque ad et tunc ad numerum jussu Dei populus adducitur.

Vide ergo quanta tibi transeunda, quanta toleranda, quot profectibus, quot tentationibus, quot praeliis scilicet pugnandum, quot vincendum, ut pertineas ad divinum numerum, et inter sanctas tribus numereris, et possis visitari, et per Dei sacerdotes Aaron et Mosen numerorum censibus ascribi. Suscipienda est tibi primo lex Dei, lex Spiritus ejus, offerenda [Col. 0381C] sacrificia, explendae purificationes, peragenda omnia quae spiritus docet.

(ORIG., ibid.) Ratio quoque tribuum, distinctio ordinum, societas familiarum, etc., usque ad et erunt hujusmodi ordines in resurrectione mortuorum, qui in hoc libro figurantur.

Illud quoque, quod quadam connexione tribuum castrorum positio et metationis ordo describitur, significat aliquem statum in resurrectione mortuorum. Quod tres ad orientem collocantur, tres ad occidentem, tres ad meridiem, et tres ultimae ad aquilonem, qui durus dicitur ventus (Eccli. XLIII); quod etiam tribus Juda, quae regalis est (Eccli. XLIV), ad orientem statuitur, ex qua Dominus ortus est, non puto otiosum: quod et Issachar huic jungitur et Zabulon, [Col. 0381D] et quod in quatuor partes trinus iste numerus ordinatur. Quae quamvis positionum suarum diversas habeant qualitates, omnes tamen intra Trinitatis numerum continentur: et quod per totas has quatuor partes in unum numerum colligitur, eadem Trinitas semper, quia scilicet sub uno nomine Patris, et Filii, et Spiritus sancti censentur omnes qui, ex quatuor partibus orbis venientes, invocant nomen Domini, recumbentes cum Abraham, Isaac et Jacob in regno Dei (Matth. VIII). Haec generaliter diximus, volentes hujus libri continentiam mysticam breviter comprehendere: et suscepta occasione unusquisque in reliquis similem, aut si cui plus Deus revelat, superiorem prosequatur imaginem. Ego enim [Col. 0382A] vere me imparem judico ad enarranda mysteria libri Numerorum, multo autem inferiorem ad illa quae concludit Deuteronomii volumen.

(RAB. in Num.) Numerorum libri multiplici mysteriorum obscuritate involutum Patres ostendunt. Ibi enim numerus filiorum Israel mystice describitur, et singularum tribuum castra circa tabernaculum testimonii ad formam ecclesiae locantur. Ibi Levitarum in ministerium distributio, et oblatio principum secundum convenientiam sacramentorum. Tandem omnium mansionum ab Aegypto usque ad terram promissionis catalogus numeratur, ut monstretur qualiter de Aegypto spiritali egressi, per mare Rubrum et eremum praesentis saeculi properemus ad promissam patriam in coelis.

[Col. 0382B] (ID.) Juxta finem Exodi scriptum est, etc., usque ad quia legem dat ad instructionem credentium, id est spiritualium Israelitarum.

(ISID. in Num., tom. V.) Liber Numeri appellatur, etc., usque ad quae pleno gurgite fluens spiritus sancti gratia redundavit.

(ID.) Prima mansio est, etc., usque ad et baculos in manibus tenentes.

(ID.) Secunda mansio, etc., usque ad et ad sanctam terram viventium accelerandum.

(ID.) Tertia mansio, etc., usque ad ut ducibus ad terram promissionis perveniamus.

(ID.) Quarta mansio, etc., usque ad Mariam praecinentem in tympanis.

(ID.) Quinta est, etc., usque ad iterum suavitas [Col. 0382C] compensetur.

(ID.) Sexta est mansio, etc., usque ad duces ovium, doctores gentium.

(ID.) Septima mansio est, etc., usque ad et praeterita discrimina poni ante oculos.

(ID.) Octava, etc., usque ad grande odium meremur inimici.

(ID.) Nona, etc., usque ad incipimus in sacramenta pulsare.

(ID.) Decima, etc., usque ad angelorum panis manducatur.

(ID.) Undecima, etc., usque ad Caeterae in suis locis convenientius exponentur.



CAPUT PRIMUM.
[Col. 0382D]

VERS. 3.---Omnium virorum. (ORIG., hom. 1 in Num.) Alias LXX: Omnis qui procedit in virtute Israel, etc. Qui ergo procedit, etc., usque ad per fidem evangelicam et apostolicam traditur.

VERS. 4.---Principes tribuum, etc. (AUG., quaest. 1 in Num.) Quid est quod singulos de singulis tribubus eligi jubet principes, etc., usque ad ut vocentur .

VERS. 5.---De tribu Ruben. (RAB. in Num., tom. II.) Moraliter Ruben primogenitus Israelis, etc., usque ad cor unum et anima una.

(RAB., ibid.) Princeps tribus Ruben eos generaliter significat, etc., usque ad continentium, virginum, et utriusque sexus curam gerens.

[Col. 0383A] VERS. 6.---De tribu Simeon. (RAB.) Simeon generaliter omnes obedientes, etc., usque ad dicentes: Ad te levavi oculos meos, qui habitas in coelis (Psal. CXXII).

VERS. 7.---De tribu Juda. (ID.) Possunt significari in Juda omnes qui recte invocant nomen Domini, nec sensu nec verbo dissentientes a norma fidei: quorum merito Naasson princeps est, qui scilicet non solum alios praedicando instruit, sed etiam virulenta vitiorum jacula corpus suum castigando in semetipso interficit, secundum illud: Castigo corpus meum et in servitutem redigo, etc. (I Cor. IX).

Allegorice, Juda, de quo reges, qui interpretatur confessio vel laudatio, hic populum significat Ecclesiae, cujus caput est leo de tribu Juda, id est, Christus. [Col. 0383B] Vere enim fidei laudatio vel confessio, id est, recta praedicatio, tantum in Ecclesia est. Naasson ergo, id est serpentinus, vel augurium, filius Aminadab, scilicet spontanei populi, Salvator intelligitur de patriarchis, Deo devotis famulis, genitus, qui per mortem suam destruxit diabolum. In serpente enim, unde primum mortis causa, id est peccatum, processit, mors figuratur. Unde: Sicut exaltavit Moyses serpentem in deserto, sic exaltari oportet filium hominis, etc. (Joan. III).

VERS. 8.---De tribu Issachar. (ID.) Issachar monachos non incongrue exprimit, qui, omnibus mundi negotiis spretis, dono Dei, id est Spiritu sancto protegente, praemium aeternum districta vita, voluptate mortificata, quaerunt, et pompam mundi [Col. 0383C] calcantes, humilia amplectentes, soli Deo placere eupiunt.

Nathanael filius Suar. Qui pie exercent se ut mercedem in coelis accipiant, eorum princeps est Nathanael, id est Deus meus vel donum Dei, Filius Suar, id est pusilli Christi, scilicet qui inter homines pusillus apparuit: ipse enim dux et ipse merces.

VERS. 9.---De tribu Zabulon. (ID.) Zabulon patientes figurat, etc., usque ad contra haereticos scilicet et schismaticos.

VERS. 10.---Joseph. Idem Joseph, pater duarum tribuum, Christum significat, Patrem populorum duorum et lapidem angularem. Ephraim minor, Manasse primogenito praelatus, gentilem populum [Col. 0383D] Judaico praelatum. Unde: Amen dico vobis, non inveni tantam fidem in Israel (Matth. VIII).

Elisama. Elisama Christum significat, de quo dicitur: Factus est obediens Patri usque ad mortem, etc. (Philip. II). Qui de se ait: Quae audivi ab eo haec loquor in mundo (Joan. VIII). Hic est filius Ammiud, id est populi inclyti, de stirpe scilicet regum, patriarcharum et prophetarum.

(RAB.) Elisama princeps in tribu Ephraim, significat eos qui attente verbum Dei audiunt corde bono et optimo, et fructum afferunt in patientia.

Manasses, etc. Obliviosus, ea scilicet quae retro sunt obliviscens et in anteriora se extendens: ut acci piat coronam vitae, quam retribuet Deus diligentibus se (Philip. III; Jac. I).

[Col. 0384A] Gamaliel. Gamaliel, reddidit mihi Deus, filius Phadassur, id est redemptionis validae, princeps est in tribu Manasse, qui interpretatur oblitus, vel obliviosus: cum Christus (quem ad vocandum populum Judaicum Pater in mundum misit) in regno suo gentem obliviosam invenit. Oblitus est enim Israel creatoris sui. Non tamen omnes perierunt, sed cum plenitudo gentium intraverit, omnis Israel salvus fiet (Rom. XI).

VERS. 11.---De tribu Benjamin. Benjamin Jerusalem significat, quae est in tribu sua: cujus populus, secundum prophetiam Rachel, Bennoni, id est filius doloris fuit, quia gravi dolore matrem affecit. Sanguinem enim prophetarum fudit, et in Christi necem conspirans ait: Sanguis ejus super nos et [Col. 0384B] super filios nostros (Matth. XXVII). In credentibus vero, juxta patris prophetiam, filius dextrae. Benjamin quoque gentilem populum potest significare, qui filius doloris fuit Christianos persequendo. Filius etiam dextrae potest dici, quia in judicio ad dexteram Dei erit, vel quia dextera, id est bona opera, facit. Hujus populi Abidan, id est pater meus, judex, filius Gedeonis, qui interpretatur tentatio iniquitatis vel humilitatis; princeps est: quia Christus (quem humilem Judaeus sprevit et diabolus inique tentavit) caput est credentium, et judex venturus vivorum et mortuorum. Moraliter, Benjamin, filius dextrae, significat eos qui fortiter pugnant contra inimicos, et fortiter premunt tentationis stimulos, nec femineum aliquid vel molle in se dominari permittunt.

[Col. 0384C] VERS. 12.---De tribu Dan. Dan judicium, vel judicans. Hi sunt qui omnia discrete agunt, qui Abiezer, id est fratrem adjutorem, sibi principem constituunt: quia secundum Patrum regulam omnia faciunt, vel omnia bona sua Deo tribuunt.

(RAB., ubi supra.) Dan, etc., usque ad ad societatem spiritalis gratiae hortantur.

VERS. 13.---De tribu Aser. (ID.) Aser, etc., usque ad retribuetur enim eis in resurrectione justorum.

VERS. 14.---De tribu Gad. (ID.) Allegorice, etc., usque ad unde: Gallus succinctus lumbos et aries, nec est rex qui resistat ei (Prov. XXX).

VERS. 15.---De tribu Nephthali. Nephthali, etc., usque ad unde: Jam non dicam vos servos, sed amieos, [Col. 0384D] etc. (Joan. XV).

VERS. 16.---Per cognationes. (AUG., quaest. 2 in Num.) Merito quaeritur quare, etc., usque ad et novum quatuor Evangeliis.

VERS. 18.---A vicesimo. (ISID.) A vicesimo anno numerantur, qui ad bellum eliguntur, quia ab hac aetate contra unumquemque vitiorum bella nascuntur. Ideoque ad pugnam eliguntur, ut pugnent contra libidinem, ne luxuria superentur.

VERS. 37.---Triginta quinque millia. Boni conjugati, quia ad significandum tricenarium index et pollex blando osculo continguntur. Unde aliud tricesimum, aliud sexagesimum, aliud vero centesimum.

VERS. 59.---Septingenti. Spiritalibus donis provecti, et ad dexteram Dei locandi. Centenarius enim [Col. 0385A] numerus primus in dexteram computatur, pollice et indice in coronam flexis; unde: Jam dextera computat annos.

(RAB. in Num., tom. II.) In tribu Levi, etc., usque ad quasi humeris laboris et patientiae Ecclesiam portant.

VERS. 51.---Cumque proficiscendum, etc. Id est, sermone et exemplo disponent, quomodo quisque humiliatus in profectu virtutum gradiatur.

Quisquis externorum, etc. (AUG., quaest. 3.) Alienigena qui accesserit, moriatur. Hic alienigena intelligendus est etiam de illis filiis Israel, etc., usque ad ut allophyli appellentur quasi aliarum tribuum homines.

[Col. 0385B] Allegorice. Qui ad sacrum ministerium indignus accedit, poenam praesumptionis non evadit: Nemo enim debet sibi sumere honorem, nisi qui vocatur a Deo, tanquam Aaron (Hebr. V). Unde Ozias, qui sacerdotium usurpavit, lepra percussus est.

VERS. 52.---Unusquisque per turmas, etc. (ORIG., hom. 2 in Num.) Unusquisque secundum signa sua, etc., usque ad si nihil inquietum, nihil inordinatum, nihil inhonestum inveniatur in nobis.



CAPUT II.

VERS. 1.---Locutusque est Dominus. (ORIG., hom. 2 in Num.) Homo secundum ordinem suum, etc., usque ad et nihil secundum ordinem gerere.

(ID.) Unusquisque nostrum, etc., usque ad ne [Col. 0385C] propter eum nomen Dei blasphemetur.

(ID.) Secundum sua signa, etc. Quibus scilicet cujusque proprietas designatur, etc., usque ad quanto magis reliqui homines propria signa in motibus animorum et animae virtutibus gerunt?

VERS. 2.---Per gyrum tabernaculi, etc. (RAB. in Num.) Circa tabernaculum, etc., usque ad quorum precibus et doctrina munitur Ecclesia.

VERS. 9.---Universi qui in castris Judae. His tribubus Judas praesidet, scilicet regalis tribus, de qua ortus est Christus, humani generis rex et salvator.

VERS. 10.---Meridianam plagam erit princeps. Haec significat antiquam Dei plebem, quae lucem Evangelii, vel legis suscipiens, amore Conditoris fervebat.

[Col. 0385D] VERS. 17.---Levabitur autem tabernaculum testimonii, etc. Tabernaculi erectio vel depositio Ecclesiae situm significat, quae in credentibus erigitur, in negantibus deponitur, in quibusdam ordinibus sacris sublimatur, in aliis judicio sacerdotum excommunicatione humiliatur.

Ad occidentalem plagam erunt, etc. (RAB. in Num., tom. II.) Dicamus adhuc aliquid quod adjuvet lectorem, etc., usque ad ut secure possint divinum implere officium.

VERS. 18.---Occidentalem. Haec plaga utrumque parietem tabernaculi in se recipiens, in se jungendo consummat, et consummationem Ecclesiae in fine mundi significat, quando in fructu bonorum operum [Col. 0386A] probabuntur electi, in oblivionem mortis tradentur impii, ad dexteram Dei locabuntur justi.

VERS. 25.---Ad aquilonis partem castrametati sunt filii Dan. Haec plaga significat multitudinem gentium usque ad Christum frigore infidelitatis torpentem, sed repulsis Judaeis judicio Dei in Ecclesia dilatata aeternam beatitudinem exspectat.



CAPUT III.

VERS. 3.---Sacerdotum qui uncti sunt, etc. (RAB. in Num., tom. II.) Quatuor fili Aaron, etc., usque ad igne divinae ultionis consumuntur.

VERS. 6.---Applica tribum. (AUG., quaest. 4 in Num.) Accipe tribum Levi, etc., usque ad in aliis circumquaque castris filiorum Israel.

[Col. 0386B] VERS. 10.---Externus. (ID.) Alienigena qui tetigerit, morietur. Quaerendum quomodo dixerit, etc., usque ad hinc enim loquebatur.

VERS. 12.---Ego tuli Levitas. (ID., quaest. 6.) Quid est quod Levitas, etc., usque ad nec pro his computari posteros Levitarum vel pecorum eorum.

(ORIG. hom. 3 in Num.) Ego assumpsi Levitas de medio filiorum Israel pro omni primogenito, etc. Levitae assumuntur pro primogenitis, etc., usque ad ut sit plus pro primogenito assumi, quam primogenitum nasci.

LXX: Ex medio filiorum Israel, etc. Tertius est Levi inter filios Israel, de quo ergo medio assumuntur Levitae? Invenio Sunamitem fiducialiter regi Israel respondentem: In medio populi mei ego habito [Col. 0386C] (IV Reg. IV). Et de Christo Joannem dicentem: Medius vestrum stat, quem vos nescitis. Puto ergo eum qui nunquam declinaverit ad dexteram vel ad sinistram, dici posse medium stare, qui peccatum non fecit, nec inventus est dolus in ore ejus (Isa. LIII). Et quia semper stat, medius stare dicitur. Qui vero imitator ejus est, sicut Sunamitis, stare quidem non dicitur, quia aliquando aut ad dexteram inclinatur, aut ad sinistram, Nemo enim mundus a sorde, nec si unius diei fuerit vita ejus (Job XV): habitare tamen dicitur in medio populi. Levitae ergo assumuntur de medio filiorum Israel. Levitae enim sunt, qui non cognoverunt dexteram et sinistram suam, sed sequentes Mosen, id est, legem Dei, non pepercerunt patri vel matri. Et tu ergo si, veniente tentatione et [Col. 0386D] ira peccati, nec inclineris ad dexteram vel ad sinistram, non praevariceris legem Dei, sed stes medius fixus et stabilis, nec curves genua tua peccato, nec pecudis caput, scilicet, stultitiae sequaris imaginem: assumeris de medio filiorum Israel, et in primitivorum numero collocaberis.

Aperit. Non quicunque aperuit vulvam, primatu dignus est, unde: Alienati sunt peccatores a vulva, erraverunt ab utero, locuti sunt falsa (Psal. LVII). Quomodo enim quis errare potuit a via Dei, statim ut de ventre matris exivit? Aut quomodo potuit falsa loqui nuper editus puer? Necessarium est ergo ventrem et vulvam talem requirere cui possit convenire, Alicnati sunt peccatores a vulva, etc. Et illa erit [Col. 0387A] vulva, quam aperit omnis primitivus qui sanctificatur Domino. Aperuit Dominus vulvam Liae quae erat clausa, et peperit patriarchas; similiter et Rachel ut pareret etiam ipsa cujus visus erat perspicax et decorus aspectus (Gen. XXIX, XXX). In multis vero Scripturae locis invenies aperiri vulvas, quarum si singulas pro locis consideres, invenies quomodo errant peccatores a vulva, et alii aperientes vulvam sanctificantur in ordine primitivorum.

Ex quo. (ORIG.) Quia non prius sanctificati sunt primogeniti Israel, etc., usque ad et in primitivorum ordine collocaret.

VERS. 15.---Numera filios Levi. (ID.) Recenseamus attentius, etc., usque ad excubiisque perpetuis divina ministeria celebrant.

[Col. 0387B] VERS. 17.---Levi per nomina sua. Levi additus vel assumptus. Hic est ordo doctorum, qui per gratiam Dei de mundo electus ad servitium divinum coetibus angelorum unitur. Unde: Ego vos elegi de mundo (Joan. XV). Et alibi: Sed sunt sicut angeli Dei in coelo (Matth. XXII).

Gerson et Caath et Merari. Tres filii Levi significant praedicatores sanctae Trinitatis, confessione insignes, fide, spe et charitate mirabiles. Nec huic expositioni eorum nominum interpretatio aliquo modo repugnat, sed valde concordat. Interpretatur enim Gerson advena, Caath patientia, vel molares dentes. Merari amara, vel amaritudo; minister enim Dei advenam se et peregrinum in mundo cognoscit, et [Col. 0387C] patiens est. Verbum Dei dente discretionis molit, secundum auditorum capacitates; et saeculum sibi amarum ostendens, alios a voluptatibus revocat. Hi ab uno mense numerantur, quia initium vitae Deo debent consecrare, ne post multa scelera promoti faciant blasphemare nomen Dei, unde: Oportet episcopum irreprehensibilem esse, etc. (I Tim. III.)

VERS. 23.---Hi post tabernaculum metabuntur. Filiorum Levi ordo conveniens ostenditur, ubi scilicet qui primi sunt in ordine, orientis plagam observent Moyses et Aaron cum filiis suis habentes custodiam sanctuarii in medio filiorum Israel. Caathitae, unde Moyses et Aaron orti sunt, meridianam plagam obtineant, sub cura Eleazari sacerdotis, qui major est filiis Aaron. Post hos Gersonitae ad occidentalem [Col. 0387D] plagam sub cura Eliasaph. Novissimi Meraritae ad septentrionalem plagam, sub custodia Ithamar filii Aaron minoris. In his vero moraliter exprimitur quod ministri ecclesiae debent diligenter ordinem suum servare, nec majora appetere quam proprius locus exposcit.

VERS. 24.---Ad occidentem sub principe Eliasaph filio Lael. Ubi dies clauditur, astra occidunt. In his significatur, quod ministri tabernaculi debent concupiscentiam fugere, carnalia desideria Dei adjutorio mortificare, diem ultimum et finem laboris exspectare ut mortui mundo et viventes Deo dicere possint illud: Mihi autem absit gloriari nisi in cruce Domini nostri Jesus Christi (Gal. VI).

[Col. 0388A] VERS. 29.---Ad meridianam. Haec significat post lucem scientiae perceptam, praedicatorem verbum patientiae et solatii debere cum discretione proximis impendere. Sub Eleazaro, id est Dei adjutorio, secundum illud: Nisi Dominus aedificaverit domum, in vanum laboraverunt qui aedificant eam.

VERS. 35.---In plaga. Extremi Meraritae sub Ithamar (qui interpretatur amarus, vel ubi palma) plagam aquilonis sortiti sunt, ubi glacialis horror perdurat. In quo monentur Ecclesiae ministri, ne securitate torpeant; quia licet per januam fidei jam in Ecclesiam intraverint, lumen scientiae perceperint, desideria carnis mortificaverint, nondum tamen ad perfectam suavitatem, id est, ad aeternam beatitudinem, pervenerunt. Restat aliquid amarum; [Col. 0388B] cum illo certandum est, qui ad aquilonem dirigit solium suum, cujus duritiam molliri impossibile est; unde: Cor ejus indurabitur quasi lapis, etc. (Isa. XIV; Job XXI). Cum autem superabitur, adepta palma exsultandum est et laetandum.

VERS. 38.---Ad orientalem plagam. Orientalis plaga ortum fidei significat, ubi Moyses, qui interpretatur assumptus de aqua, et Aaron mons fortitudinis, cum filiis suis castrametantur. Qui enim in Ecclesia praesunt, quibus claves regni coelestis commissae sunt (Matth. VI), debent introitus ordinem cognoscere, et aliis praedicare. Quia oportet quemque in lucem fidei per portam confessionis ad aquam baptismi intrare, ut de aqua assumptus sit filius adoptionis; et robore constantiae gignens filios boni [Col. 0388C] operis, introitum fidei, per quem in Ecclesiam ingressus est, diligenter custodiat, ne otiosus et inutilis abjiciatur.

VERS. 39.---Viginti duo millia. Apte numero viginti duorum Levitae intitulantur. Hoc enim numero comprehenduntur Hebraea elementa: et, secundum quosdam, libri Veteris Testamenti. Ministri Dei hac praescriptione monentur, secundum legem Dei vivere et docere, nec ullo modo excedere.

(ORIG., hom. 4 in Num.) Multae sunt numerorum differentiae, etc. usque ad etiam mysterium humanae generationis exponitur.

VERS. 47.---Quinque siclos. Mystice, quisquis initium conversationis et voluntatis vult Deo consecrare, quinque sensus corporis debet diligenter custodire, [Col. 0388D] ne per lasciviam in errorem aut immunda desideria defluat. Sed juxta siclum sanctuarii, qui est oboli 20, id est secundum decalogi doctrinam, quae in duobus praeceptis charitatis consistit, omnia opera sua referat in domum summi sacerdotis et filiorum ejus.



CAPUT IV.

VERS. 2.---Tolle summam. (ORIG.) Cum in tres ordines dividantur filii Levi, etc., usque ad et purioribus sensibus et liberis a saecularibus indicamus.

(ID.) Alia littera, etc., usque ad ut faciat opera in tabernaculo testimonii.

VERS. 3.---In taber. (ID.) Tabernaculum testimonii, etc., usque ad non ab Israelitis sed a Levitis. [Col. 0389A] Invoiventque eo arcam. Ne forte aliqui videant nudam et moriantur. Exterminatur enim qui ineffabilia sacramenta contingit, nisi meritis et scientia in sacerdotii gradum promotus fuerit.

(ORIG., hom. 4 in Num.) Septem quaedam species numerantur, etc., usque ad alii autem haec operta videant, imo velata in humeris portent.

VERS. 6.---Et operient. Filii Aaron sacerdotes, quibus omnia nuda et aperta videre concessum est.

VERS. 7.---Panes semper. (AUG., quaest. 7 in Num.) Et panes qui semper super eam erunt. Non utique iidem semper, sed similes eorum, quia illi auferebantur, et recentes quotidie ponebantur, dum tamen sine panibus mensa non relinqueretur. Ideo dixit, qui semper super eam erunt, id est, quia semper [Col. 0389B] panes, non quia illi semper.

VERS. 11.---Nec non et altare. Alia littera: et super altare aureum adoperient vestimentum hyacinthinum: et adoperient illud operimento pelliceo ianthino. Posset ista locutio videri, quam velut absurdam et non integram Latini interpretes transferre voluerunt, id est super altare aureum adoperient vestimentum hyacinthinum, tanquam debuerit dici, et altare aureum adoperient vestimento hyacinthino: non adoperient vestimentum hyacinthinum. Hoc videtur significare quod ipsum vestimentum hyacinthinum aliunde adoperiretur. Sed mihi videtur non tam genus locutionis esse, quam subobscurus sensus; hoc enim intelligi potest: super altare aureum adoperient vestimentum hyacinthinum, ut ipsum [Col. 0389C] vestimentum hyacinthinum alia re operiendum praeceperit, quod vestimentum jam super altare esset, ac si breviter utrumque complecteretur, ut vestimento hyacinthino altare operiendum, et vestimentum hyacinthinum alio tegmine operiendum. Subjunxit denique unde operiri vellet vestimentum hyacinthinum, cum adjecit: et adoperient illud operimento pelliceo ianthino.

VERS. 15.---Tunc intrabunt filii Caath. (ORIG., hom. 4.) Qui licet non sint sacerdotes, etc., usque ad cujus haereditatem praestabit nobis Dominus noster Jesus Christus.

VERS. 18.---Nolite perdere. (ORIG.) Nolite exterminare plebem Caath, etc. Intellige prius collocationem tabernaculi, etc., usque ad humeri autem [Col. 0389D] opera significant.

VERS. 20.---Alii nulla, etc. (ORIG.) In Ecclesiasticis quoque observationibus, etc., usque ad et in opus proferri ratio poposcerit.

VERS. 23.---A triginta. Tricenarius, qui denario ter multiplicato componitur, integritatem fidei et perfectionem operis significat, sine quibus nemo accedere debet ad divina ministeria. Joseph tricenarius Aegypti suscepit gubernacula (Gen. XI), et David regnum, quod septuagenarius, id est, perpetua quiete dignus complevit (III Reg. II). Et Ezechiel prophetiae dona promeruit (Ezech. I). Et quia per fidem adversa debent longanimiter ferri, et praemia sublimiter sperari arcae vel templi altitudo, et tabernaculi [Col. 0390A] longitudo triginta cubitis mensurantur.

Quinquaginta, etc. (ORIG.) In hoc quoque libro de hostium spoliis, etc., usque ad et tradere filiis Caath portanda humeris, et manibus vehenda.

Omnes qui ingrediuntur, etc. (ORIG., hom. 5 in Num.) Dicitur de Levitis, etc., usque ad qui omni ex parte multiplicatis et purificatis sensibus invonitur perfectus.

VERS. 35.---Ad annum quinquagesimum. (ORIG.) Quinquagesimus autem annus remissionem et indulgentiam significat, etc., usque ad si addatur unius decadae consummatio, fiunt quingenti.



CAPUT V.

VERS. 2.---Omnem leprosum. Leprosi sunt haeretici variis errorum maculis polluti, non habentes [Col. 0390B] uniformem colorem doctrinae vel fidei: nec abscondunt imperitiam, sed ostendunt. Nulla vero falsa doctrina est quae non aliqua vera aliquando admisceat. Vera ergo falsis permista in aliqua disputatione vel narratione cujuslibet, tanquam in unius corporis colore apparentia, significant lepram, tanquam veris falsisque colorum locis, humana corpora variantem.

VERS. 6.---Vir sive mulier. (RAB. in Num.) Hoc capitulo admonemur, ut si quid per negligentiam delinquimus, per confessionem et poenitentiam diluamus et damnum restituamus. Si autem proximo damnum intulimus, coram illo poeniteamus, et damnum restituamus. Si vero non superest, confitendo, poenitendo et eleemosynas largiendo, Domino satisfaciamus.

[Col. 0390C] (AUG., etc., quaest. 9 in Num.) Alia littera usque ad quae per delictum ablata est.

VERS. 7.---Reddent ipsum. (AUG., quaest. 10 in Num.) Quaeritur quomodo in Exodo legitur, etc., usque ad quo furem comprehensum vel convictum plecti oporteret.

VERS. 8.---Exceptio ariete. Arietis oblatio Christi passionem significat, in qua maxime confidimus, quia sine eo nihil possumus. Ipse est sacerdos qui nos Patri per oblationem carnis suae reconciliat (Job XV): ideo illi munera nostra offerimus, quo intercedente veniam mereamur.

VERS. 9.Ad sacerdotem. Christum scilicet, cui dicitur: Tu es sacerdos in aeternum secundum ordinem [Col. 0390D] Melchisedech (Psal. CIX). Ejus scilicet judicio cuncta reservans, ne forte judicet rem incertam, unde: Nolite ante tempus judicare quoadusque veniat Dominus, etc.

(RAB. in Num.) Farina hordeacea scientiam veteris legis significat, etc., usque ad damnanda aut liberanda reservatur.

VERS. 15.---Non fundet. Non decet oleo adulationis vel indiscretae misericordiae, nec thure superfluae laudis vel inordinatae orationis, impoenitentes liniri, sed zelo justitiae secundum praeceptum Domini vitium instanter et ordinate persequi.

VERS. 17.---Aquam sanctam. (ID.) Huic aquae miscet sacerdos pauxillum terrae de pavimento tabernaculi, [Col. 0391A] cum Christi decreto, commemoratio patriarcharum, prophetarum et apostolorum intromissa reperitur.

VERS. 23.---Scribetque sacerdos in libello, etc. Quia scilicet poena peccatorum in Scriptura sancta explanatur. Quicunque autem eam pie et fideliter hauserit, supplicia peccatorum, quae in ea narrantur, pertimescens et abstinens a peccatis, fiet ei aqua amarissima in salutem. Qui autem contempserit, inflato ventre, computrescet femur ejus, et erit in maledictionem et in exemplum, quia justo Dei judicio punietur, et erunt ei in opprobrium desideria sua et actus.

VERS. 24.---Dabit ei bibere, ut manifestetur peccatum illius, vel hic ad correctionem, vel in futuro [Col. 0391B] ad damnationem. Nihil enim occultum, quod non reveletur (Matt. X). Hinc Dominus ait: Sermo quem locutus sum vobis, ille vos judicabit in novissimo die (Joan XII).



CAPUT VI.

VERS. 3.---A vino et omni quod inebriare potest, (RAB. in Num.) In duodecima mansione, etc., usque ad et corruptione veteris nequitiae delectantur.

VERS. 5.---Novacula non transibit. (ID.) Id est, nec dolum, nec malitiam in mente retinebit, ne polluatur, scilicet, caesaries capitis, id est, cogitatio mentis. Sed innocentiam teneat usque ad finem vitae. Aliter enim non erit votum acceptabile. Qui autem perseveraverit, salvus erit (Matth. X).

[Col. 0391C] VERS. 6.---Super mortuum non ingredietur. (ID.) Id est, mortuum in peccatis non imitabitur, nec iniquitatis ejus vitam ingredietur, ne perdat laborem suum. Non enim qui inchoat, sed qui consummat, coronabitur (II Tim. II).

VERS. 7.---Nec super patris (ID.) Id est, nullus carnalis eum retrahat affectus, omnis persona, omnis dignitas, omnis consanguinitas Christi servitio postponenda est.

Consecratio Dei. (ID.) Id est, Spiritus sancti gratia in corde ejus diffusa est, unde: Nolite contristare Spiritum sanctum, in quo signati estis omnes (Ephes. IV).

VERS. 8.---Omnes dies separationis. Id est, usque in finem perseveret sine contaminatione peccati atque delicti.

[Col. 0391D] VERS. 9.---Sin autem mortuus fuerit. (ID.) Id est, si mortali peccato pollutum imitari voluerit, et usque ad consensum descenderit, sciat necesse est ejus continentiam esse pollutam, et caput radendum, id est, mentem purgandam a prava cogitatione et noxia delectatione.

Radet illico. (ID.) Tempore scilicet compunctionis, quo cognoscit se deliquisse, statim se emendare studeat et semper similem ruinam timeat.

VERS. 10.---Duos turtures. (ID.) Turtures castitatem, pulli columbarum simplicitatem significant. Qui ergo vult ad resurrectionem bonorum pervenire, offerat vero sacerdoti, id est, Christo, castitatem mentis et corporis, et simplicitatem in fide catholica, [Col. 0392A] per quam in Ecclesiam intrat, ut per tanti pontificis opitulationem expietur.

VERS. 11.---Et deprecabitur. (ID.) Unde: Advocatus noster apud Patrem (Joan. I.) Vel quia faciet nos deprecari secundum illud: Spiritus postulat pro nobis gemitibus inenarrabilibus (Rom. VIII).

VERS. 12.---Ut dies priores. Nihil de pristina conversatione praesumat, sed in sola Dei gratia confidat, cujus dono percipit veniam et requiem sempiternam.

Polluta est sanctificatio, unde: Cum conversus fuerit justus a justitia sua et fecerit iniquitatem, omnes justitiae ejus oblivioni tradentur (Ezech. XVIII).

Ista est lex consecrationis. Postquam legislator Nazaraeum instruxit quomodo mundetur, si ejus consecratio super mortuo polluatur, addit quomodo [Col. 0392B] post completum votum se praesentet Domino, cum oblatione gratias redditurus, mystice innuens continentis vitam cum oblatione operis et munditia cordis in fine bono Domino placituram.

VERS. 14.---Agnum anniculum. Hunc offert, qui totam spem suam in ejus immolatione ponit, de quo dicitur: Ecce agnus Dei, ecce qui tollit peccata mundi (Joan. I.) Hunc in holocaustum offert, cum pro ejus amore carnes mortificando totam vitam suam ardore charitatis incensam Domino consecrat.

(AUG., quaest. 12 in Num.) Alia littera, etc., usque ad et hoc sacrificium salutaris, quod prius dixerat, in salutare.

(RAB.) Agnum offert in holocaustum, qui Deo exhibet simplicitatem cordis, cum devotione charitatis; [Col. 0392C] ovem, quae innocentiae exemplum ostendit; arietem vero pacificam hostiam, cum se in via Dei bene regit, et carnem rebellem animae imperio subjicit.

Et ovem. Ovem offert pro peccato, qui Christum innocentem pro peccato humani generis fideliter credit oblatum.

Et arietem. Hoc fit cum ipsum esse confidit, qui per dispensationem carnis coelestia et terrestria pacificavit, evacuans omnem principatum et potestatem; quem Deus exaltavit, et donavit illi nomen quod est super omne nomen, etc.

VERS. 15.---Et lagana: veterem legem a Spiritu sancto dictatam et temperatam ad utilitatem humanam.

Absque fermento: quia spiritualis gratia in lege et in Evangelio recte intelligentibus patet.

[Col. 0392D] VERS. 16.---Quae offeret. Meritum et laborem, cujusque meditationem, et observationem legis in conspectu Dei remunerando praesentans, scilicet, ad ingressum vitae coelestis, peracto boni operis certamine, perducit.

VERS. 17.---Arietem vero: dignum scilicet ostendens mercede quietis perpetuae, tanquam principem sui vel aliorum; et ducem optimum, qui se bene rexit, et duxit in semita mandatorum Dei, secundum doctrinam Scripturarum et gratiam spiritualium charismatum.

(GREG., lib. II, Moral., cap. 39.) Quid est quod Nazaraei capillos nutriunt? etc., usque ad devotionis perfectione consumat.

[Col. 0393A] VERS. 19.---Et armum coctum arietis, tortamque. Fortitudinem scilicet operis, coctam et probatam igne tribulationis, facit summus sacerdos sanctum suum offerre Deo Patri.

Et laganum, scientiam scilicet legis, dono Spiritus sancti juvans in opere consummare.

VERS. 20.---Elevabit: bona scilicet, quae continens operatur, Patri praesentabit, et perpetua mercede faciet remunerari.

Sacerdotis, quia ad ejus gloriam pertinet quidquid Nazaraeus bene voluit et opere consummavit: Ipse enim est qui operatur in nobis et velle et perficere (Philip. II).

Post haec, id est, post rectam intentionem, discretam promissionem, operis perfectionem, et mercedis [Col. 0393B] retributionem.

Bibere: plene et libere haurire spirituale donum, unde: Torrente voluptatis tuae potabis eos (Psal. XXXV).

VERS. 22.---Locutusque est. Moses legem, Aaron sacerdotium, et filii ejus ordinem Ecclesiae significant. Docet ergo Dominus per legem sacerdotum ordinem, quomodo populum praedicatione aedificent, frequenti oratione et benedictione confirment.

(RAB., ubi supra.) Moses multiplicem habet significationem, etc., usque ad dum tabernaculum complet, erigit et ungit.

VERS. 24.---Benedicat. (ID.) Notandum quia in hac benedictione nomen Domini tertio inducitur, ut sancta Trinitas intelligatur a quo et per quem et in quo omnia bona sunt petenda et impetranda, quia [Col. 0393C] ex ipso et per ipsum et in ipso sunt omnia.

Et custodiat. (ID.) Benedictionem quam percepisti, sua conservet gratia: Nisi Dominus custodierit civitatem, frustra vigilat qui custodit eam (Psal. CXXVI).

VERS. 25.---Ostendat. Ostensio vultus Dei propitiatio est, et verae salutis ostensio; unde: Ostende faciem tuam, et salvi erimus (Psal. LXXVII).

VERS. 26.---Convertat, etc. Conversio vultus significat misericordiam, aversio iram; unde: Respice in me et miserere mei (Psal. CXVIII). Et alibi: Quare avertis faciem tuam, et oblivisceris inopiae nostrae? (Psal. XLIII.) Rogandum est ergo ut cujus auxilium avertimus a nobis peccando, per pietatem suam vultum suum super nos illuminare dignetur, ut nos ab [Col. 0393D] inimicis eruens, tribuat perpetuam pacem.

VERS. 27.---Invocabunt. (ID.) Sacerdotum est nomen Domini invocare: Domini autem, quod petitur, perficere. Nemo ergo sibi tribuat quod sola Trinitas cui vult praestat.



CAPUT VII.

VERS. 1.---Factum est autem, etc., tabernaculum. (RAB. in Num., tom. II.) Ecclesiam vel perfectos, in quibus aromata virtutum et orationum adolentur, vel humanitatem Christi: in qua hostiam nostrae redemptionis Patri exhibuit. Ipse enim sacerdos, ipse hostia, et altare; quia in potestate mortem tenens propria voluntate suscepit. Unde: Nemo tollit [Col. 0394A] animam meam a me, sed ego pono eam, et iterum sumo eam (Joan. X).

VERS. 2.---Principes Israel et capita, etc. (RAB. in Num.) Patriarchae, prophetae et apostoli, etc., usque ad fiet illis a Patre meo.

VERS. 3.---Sex plaustra. (RAB.) Plaustra quae filii Israel Levitis ad subvectionem tabernaculi obtulerunt, temporalia solatia significant, quae devoti populi praedicatoribus compensant, ut sine cura et impedimento divino vacent obsequio. Ut et qui Evangelium annuntiant, de Evangelio vivant: Si enim seminant spiritualia, non est magnum si metunt temporalia (I Cor. IX).

Plaustra recte fide et misericordiae affectu ornata ut Deo sint accepta, duodecim sunt boves: qui enim [Col. 0394B] in obsequio sanctorum laborant sub jugo apostolicae doctrinae omnia honeste et ordinate faciunt. Vel boves, doctores accipimus, qui in agro Domini digne operantur. De quibus dicitur: Non alligabis os bovis triturantis (Deut. XXV; I Tim. V). Qui enim apostolicam normam vivendo et praedicando conservant dupli honore honorandi sunt.

Unum bovem, etc. (ID.) Quia unitas fidei, etc., usque ad tabernaculum Dei cum debito obsequio properare debere.

VERS. 9.---Filiis aut. Cat. (RAB.) Superius scriptum est, etc., usque ad nec ipsi qui habere aliquid exercitii et eruditionis videntur.

VERS. 10.---Obtulerunt duces in dedicationem altaris die qua. Unusquisque pro posse suo, fidem, [Col. 0394C] doctrinam, et operationem bonam ad profectum et honorem Ecclesiae debet offerre.

Unctum est, oblationem suam ante altare. Tempore incarnationis, quando post resurrectionem et ascensionem susceperunt discipuli Spiritus sancti effusionem (Act. II).

VERS. 11.---Duces per singulos dies offerant munera. Praedicatores recti itineris duces, qui licet eamdem fidei doctrinam, et boni operis eadem exempla offerant, pro diversitate tamen loci et temporis oblationes distribuunt.

VERS. 13.---Acetabulum argenteum. Haec habent os angustum, et angustiam litterae legis, et obscuritatem prophetarum significant.

Varia vasa ad offerenda libamina facta, variae sunt [Col. 0394D] distinctiones verbi pro varia capacitate auditorum. Aliter enim sapientes, aliter insipientes; aliter divites, aliter pauperes; aliter sani, aliter infirmi docendi sunt; aliter rudis populus Judaeorum sub umbra legis, aliter Christianus in veritate Evangelii legis mysteria explanata conspiciens, in virum perfectum nutriendus est.

VERS. 19.---Phialam argenteam habens septuaginta siclos, etc. Spiritualis scientia in lege et in Evangelio est, quae spirituali gratia ministrante ad salutem hominum scripta et prolata est, hinc rite sacrificium fit, quia nihil tam acceptum Deo, quam meditatio legis cum exsecutione operis.

(RAB., in Num., tom. II.) Phiala prius de vitro [Col. 0395A] facta, etc., usque ad in Novo Testamento manifestius datus est.

VERS. 20.---Mortariolum. (RAB.) Cor electorum divina sapientia plenum, continens aromata virtutum, unde dicitur: Quia multitudinis credentium erat cor unum et anima una (Act. IV).

Ex decem siclis, etc. (ID.) Quia cum impletione decem mandatorum odorem doctrinae et orationis emittunt, ut denarium aeternae vitae accipere mereantur.

VERS. 21.---Bovem de armento, etc. (ID.) Haec diversas personas, etc., usque ad nostram vitam semper in meliora reformare certaremus.

Bovem offert, qui utilem in Ecclesia Dei proximis laborem impendit; arietem, qui se et alios in via [Col. 0395B] justitiae dirigit; agnum anniculum, qui simplex est et innocens. Haec omnia in holocaustum pro solius Dei amore et desiderio aeternae vitae. Hircum pro peccato offert, qui pro peccatis suis poenitere et orare non desistit. In sacrificium pacificorum offert duos boves, qui cum bonis operibus implet duo praecepta charitatis, Dei scilicet dilectionem, custodiendo mandata ejus; et proximi consulendo necessitatibus, in quibus tota lex pendet et prophetae. Offert autem arietes quinque hircos quinque, agnos anniculos quinque, quia quinque sensus corporis in via veritatis fortiter ducit, et a peccatis compescit, et simplicitatis exemplar proponit.

VERS. 85.---Duo millia, etc. (RAB.) In vasis argenteis, etc., usque ad illuc non pervenitur.

[Col. 0395C] VERS. 86.---Mortariola aurea duodecim. (ID.) Quorum singula denos siclos habent, et simul omnia auri centum viginti siclos, corda electorum significant scientiam legis in omnibus servare secundum apostolicam doctrinam. Duodecies enim deni centum viginti faciunt, quo numero primitiva Ecclesia in Jerusalem Spiritum paracletum accipit (Act. II). Unde subditur:

Pondere, etc. (ID.) Sanctuarium enim Ecclesia est, cujus regulam fidei et intelligentiae sequentes, omnia quae in lege et prophetis scripta sunt nobis salubria esse credimus. Quidquid autem extra Ecclesiae unitatem sentitur et intelligitur aut servatur, animae damnationem parit.

VERS. 87.---Boves, etc. (ID.) Boves, arietes et [Col. 0395D] agni duodenario numero comprehensi, illos significant, qui vel in officio doctoris, vel in principatu alicujus honoris, vel simpliciter viventes, omnia secundum doctrinam apostolicam et propheticam agere student.

Hirci, etc. (ID.) Hi sunt qui poenitentiam student secundum regulam apostolicae fidei perficere.

VERS. 88.---Boves, etc. (ID.) In his spiritualis scientia cum bonorum operum perfectione significatur, quia viginti quatuor horis cursus diei peragitur: lumen scientiae et fidei omni Christiano necessarium esse significant.

Sexaginta. Sexagenarius, id est, sexties denarius perfectionem mandatorum monstrat. Necesse est [Col. 0396A] enim ut praelati, subditi, et poenitentes omnia secundum Ecclesiae doctrinam faciant, quatenus oblatio eorum ritum et ordinem teneat pacificorum, ut Dei gratiam mereantur, non offensam.

VERS. 89.---Cumque, etc. (GREG., lib. XXXIII Moral., cap. 21, tom. II.) Quid est quod Moyses, etc., usque ad et quomodo benigne descendit ad infima, valenter recurrit ad summa.

De propitiatorio. Quia per gratiam divinae propitiationis post culpam praevaricationis aperuit nobis Deus viam veritatis.

Inter duos cherubin. Quia per angelicam visionem, non in sua substantia apparuit Deus Moysi; unde: Lex ordinata per angelos in manu mediatoris (Gal. III). Vel quia per utrumque Testamentum consona [Col. 0396B] voce ad fidem veritatis nos erudit; vel, quia per Filium, qui in medio duorum Testamentorum in carne apparuit, locutus est Pater humano generi.



CAPUT VIII

VERS. 2.---Septem lucernas. Septem dona Spiritus sancti, quae in Christo semper manserunt, et in membris pro voluntate ejus distributa sunt.

(BEDA, in Num.) Mensa et candelabrum, etc., usque ad prohibens ei testimonium.

VERS. 3.---Super candelabrum. Christum, scilicet, primogenitum de radice Jesse, super quem requievit spiritus sapientiae et intellectus, spiritus consilii et fortitudinis (Isa. XI).

VERS. 4.---Ex auro. Quia Christus specialiter [Col. 0396C] immunis a peccato, et operibus justitiae praeclarus, et membra ejus innocentiam et justitiam, quantum valent imitantur, in futuro perficientur.

Ductili. Quia Christus ex conceptione et nativitate perfectus Deus et homo exstitit, passionum dolores pertulit (II Tim. III), et sic ad resurrectionis gloriam pervenit, et omnes qui pie volunt vivere in ipso quasi metallum feriendo dilatatum per passionis contumelias ad immortalitatis gratiam perveniunt.

Stipes. Christus scilicet, de quo procedunt calami, quia ab ipso accipiunt justi quidquid habent boni; unde: Sine me nihil potestis facere (Joan. XV).

VERS. 6.---Tolle Levitas de me. Mystice. Ordinem ecclesiasticum instruit, quomodo rite provehatur ad [Col. 0396D] dignitatem sacerdotii.

VERS. 7.---Pilos carnis suae. (GREG., lib. V Moral., cap. 23.) Pili carnis sunt quaelibet superflua humanae carnis, etc., usque ad cum speculationis alta penetramus.

Laverint. Mundaverint, scilicet opera, ut in conspectu Dei sit eorum conversatio munda, et coram hominibus irreprehensibilis.

VERS. 8.---Bovem. Mediatorem Dei et hominum: cujus immolatione peccata nostra deleta sunt. In utroque bove incarnatio ejus significatur. Una est enim passio Christi, sed duo nobis impetravit, expiationem scilicet a peccatis et sanctificationem, ut nos offerret Deo Mortificatos, quidem carne, vivificatos [Col. 0397A] autem spiritu. Unde Paulus: Sed abluti estis, sed sanctificati estis in nomine Domini Jesu (I Cor. VI). Possunt autem per hos duos boves, quorum unus pro peccato, alter offertur in holocaustum, duae actionum species exprimi, quarum una quae male gessimus, per poenitentiae lamentum abluimus; altera bonorum operum et virtutum fructibus gratiam Dei et praemium beatitudinis promeremur.

Libamentum. Sacramentum passionis, quod spiritali scientia intellectum atque tractatum, fidelibus saluberrimum et Deo gratissimum est. Si tamen talibus mysteriis percipiendis minister Domini intus forisque se mundum et dignum praebuerit.

VERS. 9.---Et applicabis. Applicantur Levitae coram tabernaculo foederis, cum electi ad officium altaris [Col. 0397B] secundum apostolicam doctrinam perducuntur: qua in verum tabernaculum intratur (I Tim. III), si juxta doctrinam et exempla sanctorum bene incoeperint, et usque ad finem perseveraverint.

VERS. 10.---Ponent filii. Quia assensum devotionis suae electioni debent praebere, et ad imperium eorum bonis operibus instare.

VERS. 11.---A filiis Israel. (BED.) Sub multorum scilicet testimonio et cognitione facienda est electio, ut examinatio digna celebretur, ut nemo reprehendere possit. Debent enim testimonium habere bonum etiam ab his qui foris sunt.

VERS. 12.---Levitae quoque, etc. Quia ministri Domini proprio labore initia bonorum operum Domino consecrare festinant, ut sive poenitentia si [Col. 0397C] agenda, sive studia virtutum exercenda, efficaciter perficiant.

VERS. 14.---Separabis. Non debet minister Domini contentus esse populari disciplina: moribus et doctrina separatus et spectabilis debet esse.

VERS. 17.---Omne primogenitum in terra. (RAB.) Primogenita Aegyptiorum, etc., usque ad et divinis mysteriis verus Levita digne possit aptari.

VERS. 19.---Ut serviant. Videant ministri Domini quam necessarium sit eis officii sui jura custodire; nec terrenis lucris vel voluptatibus inhiare, quibus proprium est tabernaculo deservire, et pro populo orare, ne sit in eo plaga disperdens: alioquin et se et populum in perditionem praecipitant, et dicitur eis: Munus non suscipiam de manu vestra. [Col. 0397D] (Malach. I).

VERS. 24.---A viginti quinque. (ISID., quaest. in Num. tom. V.) A vigesimo et quinto anno mandantur Levitae, etc., usque ad in illis omnimodo exstinguitur, ne subsistant.



CAPUT IX.

VERS. 12.---Faciant filii Israel phase in tempore suo, quartadecima die mensis hujus, etc. (RAB.-BED.) Cum in veteri Testamento, etc., usque ad Et: Ecce nova facio omnia (Apoc. XXI)

(BED.) Deinde tertiam septimanam, etc., usque ad extrema charismate spiritali per seipsum illustravit.

(ID.) Ipsa quoque lunae conversio, etc., usque ad [Col. 0398A] praecepit eos dispensationis suae testes esse usque ad ultimum terrae (Act. I).

(ID.) Bene autem luna, etc., usque ad merito quintadecima paschali gaudio adaptatur.

(ID.) His quidem paschae vel phase a lege assumptis indiciis, haeredes Novi Testamenti etiam diem Dominicam annectimus, quia et conditione primitivae lucis excellit, et triumpho Dominicae resurrectionis.

(ID.) Septem quoque dies lunae, usque ad quasi: Quod uni dico, omnibus dico (Marc. XIII).

(ID.) In nomine quoque paschae, etc., usque ad per singulos gradus spiritalis transitus largitori illius vicem tendamus.

(ID.) Vel in crescente ad homines luna, etc., [Col. 0398B] usque ad convenienter intelligi.

VERS. 6.---Ecce autem quidam immundi super anima hominis, etc. (AUG., quaest. 15 in Num.) Cumque paschae tempore quidam immundi essent super anima hominis, etc., usque ad aut forte si pascha non egissent, ad culpam non pertineret.

VERS. 8.---State ut consulam. (GREG., lib. XXXIII Moral., cap. 21, tom. II.) Moyses crebro de rebus dubiis ad tabernaculum recurrit relictis turbis, etc., usque ad dum in meditatione mentis a carnalibus sensibus abstrahuntur.

VERS. 10.---Homo qui fuerit immundus super anima, etc. (ISID.) Praecipitur ut qui longius habitabant, vel immundi in anima fuerant, in secundo mense pascha faciant, quia Gentiles cum omnibus [Col. 0398C] daemonibus fornicati, immundi erant et a Deo remoti. Sed salubri confessione mundati ad Christi nativitatem quasi ad secundum mensem transire praecipiuntur.

(RAB.) Immundus est in anima, etc., usque ad ad vesperam mundi cum azymis et lactucis agrestibus agnum comedit.

VERS. 11.---Azymis. (RAB.) Azyma comedit, qui recta, opera sine corruptione vanae gloriae facit, et mandata misericordiae sine peccati admixtione.

Agrestibus. Quia cum corpus Christi accipimus pro peccatis compungi debemus, ut amaritudo poenitentiae abstergat amorem perversae vitae.

VERS. 12.---Omnem ritum. Quidquid in lege historialiter praeceptum est, in celebratione paschae [Col. 0398D] Ecclesia spiritualiter observat.

Observabunt. Quia ejus dicta sollicite sunt discutienda, ut in praesenti vita intelligendo et operando penetrentur.

VERS. 13.---Exterminabitur. Eos qui sub lege erant, comminando instruit, ne tempus paschae observare negligant. Nos quoque admonet, ut spirituale pascha suo tempore faciamus, de quo Paulus ait: Ecce nunc tempus acceptabile, etc. (II Cor. VI). Quia quisquis redemptionem humani generis, quae veri agni immolatione facta est, fide digna non celebraverit, et vitam suam in meliora non converterit, et a vitiis ad virtutes non transierit tempore hujus mortalitatis: ad resurrectionis gloriam in fine [Col. 0399A] veris cultoribus Christi tribuendam non pertinebit, sed exterminabitur a consortio sanctorum.

VERS. 14.---Peregrinus quoque et advena si fuerint apud vos, etc. (RAB.) Ostendit nullam distantiam esse personarum apud Deum. Quicunque enim ad fidem catholicam conversus, et Christi baptismate ablutus, Ecclesiae unitatem intraverit, ecclesiasticis poterit communicari mysteriis.

VERS. 15.---Nubes. (ISID.) Christus est columna, qui rectus et firmus, qui fulciens infirmitatem nostram, per noctem lucens, per diem non lucens, ut qui non vident videant, et qui vident caeci fiant. Christi quoque sacramentum tanquam in die manifestum est, in carne, velut in nube: in judicio vero tanquam in terrore nocturno. Quia tunc erit tribulatio [Col. 0399B] magna tanquam ignis, et lucebit justis, et ardebit injustis (Exod. XII).

Mystice, incarnatio Christi, cujus clementia tabernaculum Ecclesiae protegit, bonitas statum disponit, prudentia in via hujus saeculi transitum dirigit.

(GREG., hom. 21 in Evang., tom. III.) In igne terror, etc., usque ad peccatorum suorum tenebras agnoscentibus igne sui amoris infulsit.

VERS. 23.---Per verbum Domini figebant tentoria. Significatione nubis, quae erat signum divinae voluntatis, sicut vox loquentis.



CAPUT X.

[Col. 0399C] VERS. 2.---Fac tibi duas tubas argenteas, etc. (ISID., in Num.) Per duas tubas exercitus ducitur, etc., usque ad auditorum mentes ad tentationum certamina ardentius excitantur.

VERS. 4.---Si semel clangueris. (RAB., in Num.) Semel tubis clangere, etc., usque ad et id ipsum dicant omnes in eodem sensu et in eadem scientia.

VERS. 5.---Primi. Quia scilicet lux fidei primum infulsit. Ordinatis ergo Evangelii praedicatoribus, primum eis dicitur: In viam gentium ne abieritis, sed ite ad oves quae perierunt domus Israel (Matth. X): quibus ipse Christus scilicet praesentialiter Evangelium praedicavit. Post resurrectionem vero discipulis apparens ait: Euntes docete omnes gentes, etc. (Matth. XVIII). Tribus ergo Juda cum caeteris quae [Col. 0399D] secum ad orientem habitabant, primum castra movebat: deinde caeterae secundum ordinem suum. Quia primum in Judaea oportuit primitivam Ecclesiam construi, post de cunctis orbis nationibus gentes ad fidem convocari.

VERS. 7.---Quando autem congregandus. (RAB.) In convocatione populi, etc., usque ad nihil enim quaerimus, nisi ut pateat quod clausum est.

VERS. 8.---Filii autem. Praedicatores, scilicet verbum Dei praedicant, et viam justitiae auditoribus demonstrant, ut in semita mandatorum Dei boni operis gressum ponant, et iter impiorum fugiant.

Clangent tubis. Subditos, scilicet ad poenitentiam et ad compunctionem lacrymarum excitando, et [Col. 0400A] corda auditorum ad Dei misericordiam implorandam provocando.

VERS. 10.---Si quando habebitis epulum. (RAB.) Nota quia in adversis, etc., usque ad et alibi: Praedica verbum, insta opportune importune, etc. (I Tim. IV).

VERS. 11.---Anno secundo. (HIERON., epist. ad Fabiolam, tom. I.) Duodecima mansione venerunt filii Israel in desertum Sinai, etc., usque ad intus autem plena sunt ossibus mortuorum, et omni spurcitia.

(GREG., Pastoralis parte III, admon. 18.) Plerumque suadere elatis utilia melius possemus, etc., usque ad inde se verbis exnortantis inclinaret.

VERS. 23.---Arcaque foederis. (RAB.) Arca foederis [Col. 0400B] Domini, etc., usque ad callem veritatis et justitiae sequentibus demonstrat.

VERS. 34.---Nubes quoque. Protectio divina, quae Spiritus sancti gratia electos ab initio mundi defendit, et ad futuram quietem custodit.

VERS. 35.---Cumque elevaretur. Exemplo Mosis rectores plebis provocantur, ut semper solliciti commissum sibi gregem in principio operis, et in consummatione, Domino commendent, ut proprias oves protegat et inimicos depellat.



CAPUT XI.

VERS. 1.---Interea ortum est murmur. (RAB., in Num., tom. II.) Murmurantem populum ignis Domini accensus devorat, etc., usque ad tam in anima [Col. 0400C] quam in corpore uretur poena perpetua.

VERS. 5.---Pepones porrique. (GREG., lib. XX Moral., cap. 19.) Carnalium mentes pro amore saeculi, etc., usque ad ubi carnaliter gemant.

VERS. 16.---Congrega mihi septuaginta. (GREG., lib. XXIX Moral., cap. 13.) Sicut plerumque juvenes dicuntur, etc., usque ad patet quia senectus mentis, non corporis, eligatur.

VERS. 17.---Ut descendam. (ISID.) In tredecima mansione, etc., usque ad quod quondam fuerat in Moyse et prophetis.

Et auferam de spiritu tuo, tradamque eis ut sustentent, etc. (AUG., quaest. 18 in Num.) Alia littera, etc., usque ad non ut ideo Moyses minus haberet.

[Col. 0400D] VERS. 21.---Sexcenta millia peditum hujus populi sunt. (AUG., quaest. 19.) Quaeritur utrum hoc Moses diffidendo dixerit an quaerendo? etc., usque ad quando sententia Dei secuta non est quae vindicaret, sed potius quae doceret.

VERS. 24.---Venit igitur Moyses, et narravit populo verba Domini, congregans. (ORIG., Hom. 6 in Num.) Alia littera: Exiit, inquit, Moyses, etc., usque ad et similia, etc.

VERS. 25.---Auferens de spiritu. (ID.) Non intelligendum est, etc., usque ad et origo ipsius nihil damni ex derivatione accepit.

Requievisset. (ID.) Et requievit super eos spiritus, et prophetaverunt omnes, etc. Non legitur requievisse [Col. 0401A] spiritus, etc., usque ad laudem vitae eorum et virtutes exposuit.

(ORIG.) Et requievit in eis spiritus, et prophetaverunt, etc. Continuo operatur spiritus, etc., usque ad neque decet Spiritus sancti adesse praesentiam.

VERS. 26.---Remanserant autem in castris. Non negligentia praecepit Domini, sed devotione humilitatis indignos se judicantes perceptione tanti muneris: ideo judex cordium Deus dignos eos judicavit, et ostendit.

VERS. 29.---Quid, inquit, aemularis. (GREG., lib. XXIII Moral., cap. 24.) Pia mens pastorum, etc., usque ad qui bonum quod habuit non invidit.

Coturnicum multitudinem, qui parum, etc. (RAB. in Num.) Carnalis populus Judaeorum, etc., usque ad [Col. 0401B] Nostra autem conversatio in coelis est (II Cor. X).

VERS. 34.---Sepulcra concupiscentiae. (ISID., in Num., tom. V.) Tertia decima mansio est in sepulcris concupiscentiae, etc., usque ad intus plena sunt ossibus mortuorum et omni spurcitia.

Venerunt, etc. (HIERON., epist. ad Fabiolam.) Quarta decima mansio, etc., usque ad qui ait per prophetam: Nunquid qui cadit non adjiciat ut resurgat? (Jer. VIII.)

(ISID.) Quarta decima mansio, etc., usque ad ad veniam reduxerit eam.



CAPUT XII.

VERS. 1.---Locutaque est Maria, etc. (ORIG., hom. 7 in Num.) Maria, plebs Judaica; Moyses lex Domini [Col. 0401C] est, etc., usque ad cum fiet unus grex et unus pastor (Joan. X).

(ID.) Quia detraxerunt Aaron et Maria Moysi, correpti sunt, etc., usque ad lepra enim consequitur detrectantes et cacologos.

(ID.) Omnis etiam qui scripta Moysi male intelligit, et spiritalem legem carnaliter suscipit, detrahit ei, quia de verbis spiritus carnaliter sentit.

Mystice, non solum Judaei haeretici, qui non recipiunt legem et prophetas, detrahunt Moysi. Qui impingunt etiam ei quod homicida fuit, quia Aegyptium interfecit, et alia multa etiam in alios prophetas blasphemo ore concinnant: ideo sunt in anima leprosi, et ejiciuntur ab ecclesia Dei. Vel, haeretici, qui detrahunt proximis.

[Col. 0401D] Aethiopissam. (AUG., quae est. 20.) De uxore Moysi etc., usque ad sicut solent locorum et gentium nomina plerumque vetustate mutari.

VERS. 6.---Si quis. (ORIG., ubi supra.) Audite quantum beneficii conferunt obtrectantes, etc., usque ad vel ad ipsum Deus non loquitur in aenigmate, sed in specie.

VERS. 8.---Dominum. (ID.) Alia littera: Et gloriam Domini videt. Vidit Moyses gloriam Domini, quando transformatus est Dominus in monte, et aderat ei Moyses cum Elia, et colloquebatur (Luc. IX). Ideo recte addit:

Quare igitur. (ID.) Quod ad eos dicitur, etc., usque ad sed pro magnitudine sensuum eum glorificemus.

[Col. 0402A] VERS. 10.---Nubes quoque recessit. (ID.) Et nubes recessit de tabernaculo, etc. Prius recessit nubes, etc., usque ad et appareat in nobis lepra peccati.

Cumque respexisset. (ORIG., ubi supra.) Alia littera: Et respexit Aaron ad Mariam, et ecce Maria erat leprosa. Vult in hoc ostendere, etc., usque ad ad perfectae nativitatis instituta revocat Apostolus: Filioli mei, quos iterum parturio, donec formetur Christus in vobis, etc. (Gal. IV.)

VERS.---Clamavitque Moyses ad Dominum dicens: Deus, obsecro, sana eam. Cui respondit Dominus. (ID.) Alia littera: Et proclamavit Moyses ad Dominum dicens: Domine, precor te, sana eam, etc. Quem oportebat orare pro sanitate populi sui, nisi Moysen? Forte hoc erat quod cum Domino loquebatur in [Col. 0402B] monte transformato (Matth. XVII), petens ut cum plenitudo gentium introisset omnis Israel salvus fieret (Rom. XI).

VERS. 14.---Spuisset in faciem illius, nonne debuerat saltem, etc. Signum repudii est in faciem conspui. Unde proximus qui repudiat conjugium, discalciatus in faciem conspuitur. Hinc Isaias: Omnes gentes sicut gutta situlae, et sicut sputum reputatae sunt (Isa. XL, secundum LXX). Ostenditur ergo quod etiam ille populus, sicut caeterae gentes, quae ut sputum reputantur, abjectus est. Si enim consideres priorem honorem, pontificalem ordinem, insignia sacerdotum, Levitica ministeria, majestatem templi, et eos cum coelestibus in terris habere consortia, qui fuit ille honor, quae gloria? (Rom. V.) Nunc autem [Col. 0402C] multo dedecore horrescunt sine templo, sine altari, sine sacrificio, sine propheta, sine sacerdotio, et sine coelesti visitatione. Unde patet quod pater conspuens perfudit vultus eorum ignominia. Septem ergo diebus separantur extra castra, id est per septimam hujus mundi; in septimana autem dierum totius creaturae visibilis videntur productae esse substantiae; tunc enim quae non erant, facta sunt. In septimanam totius mundi quaedam secreta et Deo soli cognita dispensatione quae tunc producta sunt, explicantur: in hac septimana (quia sequestrata est Maria) non moventur castra filiorum Israel, sed stant in uno conclusi, et nullus ex eis profectus est, donec mundaretur Maria a lepra sua.

Septem diebus: et populus non est motus de loco [Col. 0402D] illo. (ORIG.) Maria quidem interveniente Aaron pontifice septimo die curatur. Nos autem obtrectantes usque ad finem septimanae mundi, id est usque ad resurrectionem permanebimus leprosi, nisi, dum poenitendi tempus est, corrigamur conversi ad Jesum et per poenitentiam supplicantes ei.



CAPUT XIII.

VERS. 4.---Pharan. (RAB. in Num.) Notandum quod Pharan non est speciale nomen mansionis, etc., usque ad usque ad tricesimam secundam haec continentur.

Pharan interpretatur os visibile, in quo potest intelligi quod Verbum caro factum est; et invisibilis visibilis effectus. Et potest ex hoc significari, quod postquam finis et perfectio omnium, quae erga illum [Col. 0403A] populum gerenda erant, venit, tunc transiit, et venit ad eum quem Verbum carnem factum ante non credidit.

Mitte viros qui, etc. (RAB.) Duodecim exploratores mittuntur ad sanctam terram, etc., usque ad et cinis ejus piacularis aspersio est.

VERS. 18.---Ascendite ad meridianam plagam. (AUG., quaest. 21.) Alia littera, etc., usque ad et ibi erat quidam depressior locus, de qua valle botrus ablatus est.

VERS. 24.---Quem portaverunt, etc. (ISID. in Num., tom. V.) Botrum in ligno de terra promissionis duo advehunt, etc., usque ad quia nec Christus sine lege, nec lex sine Christo esse potest.

VERS. 24.---De malis quoque granatis et de ficis, [Col. 0403B] etc. Quae legem significant, quia nec Christus sine lege, nec lex sine Christo.

VERS. 26.---Exploratores terrae post quadraginta dies, etc. (ISID., ibid.) Exploratores qui ad terram uberem missi terruerunt populum, etc., usque ad et pepones vitiorum et libidinum corruptione marcentes.

VERS. 27.---In desertum Pharan, quod est in Cades. (RAB.) Solitudo Pharan decem et octo mansiones continet, etc., usque ad et prohibentur transire Jordanem.



CAPUT XIV.

VERS. 7.---Terra, etc. (ORIG., hom. 7 in Num.) Quae est terra ista, sancta quidem et bona, sed ab [Col. 0403C] impiis habitata? etc., usque ad nobis ingredientibus illi pellantur, et ascendentibus cadant.

VERS. 9.---Neque timeatis populum terrae hujus, quia sicut panem ita possumus. (AUG., quaest. 23 in Num.) Caleb et Jesus Nave loquentes ad populum, etc., usque ad isti Dominum temporum creatorem, et ordinatorem, et omnium dispensatorem.

VERS. 12.---Feriam igitur eos. (ORIG., hom. 8 in Num.) Comminatio haec non est iracunda, sed prophetica, etc., usque ad ideo pluribus exorat pro populo illo.

(ID.) Feriam igitur. Fit commmatio haec a Domino, etc., usque ad quod alium populum hoc abjecto resuscitet.

VERS. 31.---Parvulos (ORIG., hom. 8.) Sed filii [Col. 0403D] ipsorum qui sunt hic mecum, quicunque ignorant bonum vel malum, etc. Patres nostri fuerunt populus ille prior, etc., usque ad si vermanseris in bonitate, etc.

VERS. 34.---Annus pro die. (ID.) Quasi pro die per annum, etc., usque ad nisi cui Pater omne judicium tradidit (Joan. V).

(ID.) Neget quis fortasse bonitati Dei convenire, etc., usque ad sed ultra non sinit animam peccato vulnerari.

(ID.) Aliud adjiciam, etc., usque ad ut multo magis confidamus quod advocatus noster Jesus veniam nobis impetrabit a Patre.

VERS. 40.---Parati sumus. (RAB., in Num.) O mira [Col. 0404A] protervitas humanae mentis, etc., usque ad sic patriae coelestis gaudia quae nobis promissa sunt percipiemus.



CAPUT XV.

VERS. 4.---Sacrificium, etc. Fidem incarnationis Christi, quae in lege plenissime commendatur, vel observantiam Decalogi.

(RAB., in Num.) Lex praecipit in privatis publicisque sacrificiis, etc., usque ad quia sexta pars est congii.

(ID.) Jubetur ergo per singulas species animalium, etc., usque ad omnis stultitia et versutia Deo abominabilis est.

VERS. 6.---Et arietes. (ID.) In oblatione arietis [Col. 0404B] duae decimae similae offeruntur; olei et vini, tertia pars hin. Quia aries rectorum ordinem signat, bene cum duabus decimis offertur, cum quilibet Decalogum legis intellectu et operatione tenens, rectoris officio delegatur: olei vero atque vini tertia pars hin exhibetur, quando ab eo charitas et misericordia, et gratia spiritualis doctrinae circa subjectos impenditur.

VERS. 8.---Quando vero de bobus feceris holocaustum, etc. (ID.) In bovis oblatione tres decimae similae et medietas hin in oleo vel vino, etc., usque ad in coelesti beatitudine per Dei gratiam in se perficiendum sperent.

Cum veneritis in terram, etc. (RAB.) Cum quilibet praesentem Ecclesiam per fidem intrat, etc., usque [Col. 0404C] ad a quo speratur perfectionis supplementum.

VERS. 22.---Quod si per. (AUG., quaest. 24.) Quod praecipitur quomodo peccata expientur, etc., usque ad quae discernuntur a peccatis volentium.

VERS. 24.---Vitulum offeret. (RAB.) Filii Israel vitulum de armento offerunt in holocaustum, etc., usque ad exauditus est pro sua reverentia.

VERS. 28.---Sacerdos. Christus, qui per proprium sanguinem introivit semel in sancta, aeterna redemptione inventa (Hebr. V).

VERS. 30.---Anima vero, etc. (AUG., quaest. 25 in Num.) Alia littera: Anima quaecunque peccaverit, etc., usque ad unde nunc longum est disputare.

(ISID., in Num., tom. V.) Calumniantur impii quod tam atrociter jussu Dei ab omni populo trucidatur, [Col. 0404D] qui ligna collegit in sabbato, etc., usque ad quia a spiritualibus judicatur.

VERS. 38.---Fimbrias. (ID., ibid.) Jubentur filii Israel in quatuor angulis, etc., usque ad omnia in gloriam Dei faciamus.



CAPUT XVI.

VERS. 12---Vocaret Dathan? (AUG., quaest. 26 in Num.) Quid est quod Dathan et Abiron in seditione vocati a Moyse, etc., usque ad ut non dicerent non ascendemus, sed non ascendimus, quodam locutionis genere.

VERS. 26.---Recedite a tabernaculis. (AUG., quaest. 27.) Alia littera, etc., usque ad justi fulgeant sicut sol in regno Patris sui (Matth. XIII).

[Col. 0405A] (ISID.) in Num., tom. V.) Per Dathan, et Abiron, et Core, etc., usque ad in aeterno igne praeparata ultione peribunt.

Descenderuntque. (AUG., quaest. 29.) Alia littera, etc., usque ad tanquam carceribus inferi puniendos reservari.

VERS. 37---Praecipe Eleazaro. (ID., quaest. 30.) Alia littera, etc., usque, ad quia per eos exemplum datum est caeteris, quid timerent.

Tollat thuribula. (ORIG., hom. 9 in Num.) Core figuram tenet eorum qui contra ecclesiasticam fidem et doctrinam veritatis insurgunt, etc., usque ad: sanctificata enim sunt et Domino oblata.

(ID.) Potest et alio modo intelligi, etc., usque ad non enim tam magnifice in eis virtus animi claruisset, [Col. 0405B] nisi reliquorum ignaviae formido patuisset.

VERS. 38.---Eo quod. (AUG., quaest. 30 in Num.) Circumpositionem vero altari, etc., usque ad qui minus diligenter intendunt, eodem facta ordine quo narrantur.

VERS. 39.---Tulit. (ORIG., hom. 9 in Num.) Apud Deum nihil est otiosum, etc., usque ad cum universorum cineribus disperirent?

VERS. 40.---Sicut passus est. (ID.) Posteris quoque datur exemplum, ne quis praesumptione superbi spiritus non sibi a Deo datum munus pontificatus invaderet; sed illi cedat quem non ambitio humana, non favor corruptus, nec largitio damnanda asciverit.

[Col. 0405C] VERS. 43.---Moyses et Aaron. (ID.) In Sodomis quidem, etc., usque ad per quos interitum possumus evadere.

Operuit nubes. (ID.) Non enim legimus antea quod obtexerit nubes tabernaculum, etc., usque ad et pericula maris ac fluminum, etc. (II Cor. XI).

VERS. 41.---Recedite. (ID.) Jubentur ergo Moyses et Aaron, etc., usque ad sunt enim mortui qui in ignem aeternum mittuntur, vivi autem qui mittuntur ad regnum.

VERS. 48.---Et stans inter. (GREG.) Aaron, ut iram Dei placaret, thuribulum sumpsit atque inter viventes et mortuos stetit, quia sacerdotis est negotium Deo orationem fundere, et pro justis ne cadant et pro peccatoribus ut resurgant, unde: Intret oratio [Col. 0405D] mea, sicut incensum in conspectu tuo (Psal. LXXXVII).

(ISID.) Aaron thuribulum accipiens occurrit quassationi, et stans in medio vivorum et mortuorum, lethalem plagam objectu suo quasi quidam murus excludit. Iste sacerdos Christus qui ruinam mortis in mundo aspiciens occurrit a summo coelo, venitque obvius quasi gigas ad currendam viam, stetitque inter vivos et mortuos, quia natus et mortuus est, sicque thuribulum passionis accipiens, et in odorem suavitatis praetendens, suspendit ignis aeterni perniciem, et inimicam pertulit mortem.

Et plaga cessavit. (ORIG.) Alia littera, etc., usque ad luteus enim et terrenus sensus non capit mysteria.

[Col. 0406A] Dicitur etiam corpus nostrum vas fictile vel littera legis, in eo quod Apostolus ait: Habentes thesaurum istum in vasis fictilibus (II Cor. IV): quia in corpore positis thesaurum gratiae per Spiritum sanctum Dominus largitur; et in sermonibus legis qui contemnuntur, quia nulla arte grammatica expositi videntur, reconditus sit thesaurus sapientiae et scientiae Dei.



CAPUT XVII.

VERS. 1.---A cunctis principibus. Omnis princeps habet virgam, quia sine ea populum regere non potest. Unde Paulus, quia princeps populi erat, dicebat. Quid vultis, in virga veniam ad vos, an in charitate? (I Cor. IV.)

[Col. 0406B] (ORIG.) Omnes principes tribuum necesse est ut habeant virgas, etc., usque ad et cum nucibus sacerdotalium pomorum copiam invenisse.

VERS. 5.---Germinabit virga. (ORIG., ubi supra.) Unum fructum promisit Deus in virga et dedit plura, etc., usque ad sed quae in sola sapientia continentur.

VERS. 8.---Invenit germinasse virgam, etc. (ORIG., ubi supra.) Cum sacerdotium Aaron, etc., usque ad, sed nostra adhuc corpora usque in finem mundi differunt a gloria resurrectionis.

(ID.) Virga arida germinat, etc., usque ad corporis in resurrectione germinabit.

Virgam, (GREG., lib. IV Moral., cap. 29.) Carnem Christi, quae de radice Jesse succisa et mortificata, etc., usque ad corona martyrum, gratia continentium.

[Col. 0406C] Turgentibus, etc. (ORIG.) Hac vero ratione, etc., usque ad sed secundum Scripturam in mille generationes.

(ORIG., ubi supra.) Possumus etiam sic intelligere eorum, etc., usque ad qui sunt charitas, gaudium, pax et caeterae virtutes (Gal. V).



CAPUT XVIII.

(RAB., in Num., tom. II.) VERS. 1.---Tu et Filii, etc. Alia littera, etc., usque ad et pertinere dicit ad sacerdotem.

(ORIG. hom. 10 in Num.) Alia littera, etc., usque ad remissionem peccatorum significari.

(ID.) Jesus pontifex noster, etc., usque ad scit nos [Col. 0406D] Deus idoneos non esse martyrio.

(ID.) Quaerendum est quomodo aliqui sancti dicantur, etc., usque ad sanctus enim est, qui peccatum suum per pontificem curat.

VERS. 7.---Tu autem et filii. (ID., hom. 16.) Alia littera, etc., usque ad quae si bene excolamus fructum vitae afferent nobis.

Tu autem et filii tui. Allegorice. Perfectiores scilicet in Ecclesia, sancti doctores, quorum officium est sacramenta divina manibus contrectare, vasa sancta, id est Scripturae mystica verba ventilare et ad intellectum perducere (II Par. XXVI). Caetera autem turba meditetur diligenter quae capere potest, et quae magistrorum discretio jubet.

Si quis externus, etc. Non de tribu Levi. Ozias [Col. 0407A] enim de tribu Juda, quia usurpavit sacerdotium, lepra percussus est.

VERS. 8.---Locutus est Dominus, etc. (RAB., in Num., tom. II.) Alia littera, etc., usque ad qui cum semper comedatur semper permanet, imo augetur.

Primitiarum. Primitiae litterales consumuntur, spirituales custodiuntur. Quanto enim verbum Dei amplius sumpseris, tanto abundabit.

Omnia quae sanctificatur a filiis Israel. (ORIG., hom. 11.) Alia littera, etc., usque ad non sanctificatur, nec inter primitias recipitur.

(ORIG.) Videtur autem secundum litteram proselytos excludere, etc., usque ad qui faciunt patres in Ecclesiam introire.

(ID.) Ter etiam in anno apparere jubetur omne [Col. 0407B] masculinum, non femininum (Exod. XXIII).

A filiis, non a filiabus. Non enim otiose alibi nominat cum filiis etiam filias, alibi filiarum non facit mentionem. Quae tamen specialiter non ad sexum, sed ad discretionem animarum referenda sunt.

(ID.) Difficile invenies sanctos, quibus Deus eximium praebeat testimonium filias genuisse, Abraham et Isaac non genuerunt filias. Solus Jacob unam filiam genuit, et ipsa fratribus et parentibus opprobrium fuit, et vindictae furorem fratribus incitavit.

VERS. 9.---Et hoc sit vobis ex his quae sanctificantur sanctis de sacrificiis, etc. (ID.) Spiritus sanctus ita sanctus est, etc., usque ad tertio autem loco ex hoc fructu diligere debeo etiam inimicos meos.

(ID., hom. 11.) Primitias omnium frugum sacerdotibus [Col. 0407C] lex mandat offerri, etc., usque ad invenies apud Mosen legis titulo signari.

(ID.) Ubi vero dicit: Non occides, Non adulterabis, et hujusmodi, legis titulum non praemisit. Haec enim mandata sunt, et ideo non exinaniuntur apud discipulos Evangelii, sed implentur. Non enim mandatum, sed lux umbram habere futurorum dicitur bonorum

(ID.) Notandum vero quod lex dupliciter dicitur. Generaliter enim omnia haec, mandatum, justificationes, praecepta, testimonia, judicia lex dicuntur. Specialiter autem aliqua pars eorum quae in lege scripta sunt, ut supra dicta. Generaliter vero lex significatur, cum dicitur: Non veni solvere legem, sed adimplere (Matth. V). Et alibi: Plenitudo legis est dilectio [Col. 0407D] (Rom. XIII). Omnia enim quae in lege scripta sunt legem nominavit.

(ID.) Alibi quoque: Juste, inquit, sectare quod justum est (Deut. XVI). Et quid opus est etiam in his allegoriam quaerere, cum aedificet littera?

(ID.) Quaero quoque si aliqua, etc., usque ad adjecit tamen Apostolus: Haec autem sunt allegorica (Gal. IV).

Omnis oblatio, etc. (ID.) Est autem sapientis scribae et docti de regno Dei, ut sciat de his thesauris proferre nova et vetera, et quomodo penitus litteram occidentem abjiciat et spiritum vivificantem requirat (Matth. XIII; I Cor. III), aut confirmet utilem et necessariam litterae doctrinam, aut manente historia [Col. 0408A] etiam mysticum sensum introducat, sicut in praesenti loco.

(ID.) Utile est enim sacerdotibus Evangelii offerre primitias, etc., usque ad discipulis autem dicitur: Qui irascitur fratri suo, reus erit judicio (Matth. V).

(ID.) Christus nos redemit de maledicto legis, non de maledicto mandati vel testimonii, vel judiciorum, ne scilicet subjecti essemus circumcisioni carnis et sabbatorum observationi, et hujusmodi quae continentur in lege, non in mandatis (Galat. III). Abundat ergo justitia nostra, plus quam scribarum et Pharisaeorum (Matth. V); et illi de fructibus terrae gustare non audent, priusquam primitias sacerdotibus offerant, et Levitis decimas separent: ego autem nihil horum faciens, fructibus terrae ita abutar, [Col. 0408B] ut sacerdos et Levita et Dei altare non sentiat.

(ID.) Petrus quoque et Paulus, etc., usque ad et singularum Ecclesiarum eligit et offert primitias.

(ID.) Quisquis etiam doctor, quia docet, praedicat et instruit auditores, agrum Ecclesiae suae, id est, credentium corda videtur excolere. Habet quoque culturae suae fructum, et in fructu electum aliquem et praecipuum, quem quasi primitias offerat, et alium pro primogenitis, alium pro decimis.

(ID.) Habet forte aliquis primogenitos et inferiores, quos neque pro primitiis, neque pro primogenitis, sed pro decimis possit offerre.

VERS. II.---Jure perpetuo. Quomodo potest aeternum esse quod visibile est? Quae enim videntur temporalia sunt (I Cor. V), primitiae autem quae offeruntur [Col. 0408C] Aaron, visibiles sunt; circumcisionem quoque et azyma et pascha visibile, necesse est aeternum non esse, sed temporale. Invisibilis ergo circumcisio, quae in occulto est, aeterna est, et azyma sinceritatis et veritatis (Rom. II). Sic et haec ei, qui non in manifesto, sed in occulto Judaeus, qui spiritu, non littera legem custodit, secundum interiorem hominem legitima aeterna dicuntur (II Cor. IV).

VERS. 12.---Omnem medullam, etc. (ORIG.) Ostendimus mandatum de primitiis frugum, etc., usque ad unde per angelum videtur quasi primitiae Deo oblatus.

Christus est primitiae primitiarum. Cornelius primitiae gentium. Alii primitiae Ecclesiarum, sicut quidam primitiae Asiae, alii Achaiae.

[Col. 0408D] (ORIG.) Aderit unusquisque angelorum, etc., usque ad quae non angeli vel principis, sed Dei portio est.

(ID.) Offerunt ergo angeli ex nobis primitias, etc., usque ad ut quaerant quae sursum sunt, non quae super terram.

(ID.) Offerunt angeli primitias, etc., usque ad alius princeps multorum esse ponitur, alius principatui subjectus.

(ID.) Agri angelorum corda nostra sunt, quisque eorum ex agro quem colit offert primitias Domino.

(ID.) Sicut Christus Rex regum, etc., usque ad sufficeret nobis haec gratia.

VERS. 13.---Universa frugum. (AUG., quaest. 32 in [Col. 0409A] Num.) Primogenita omnia, etc., usque ad quae primitus sumebantur.

VERS. 15.---Quidquid primum. (ORIG.) Possunt forte illi primogeniti dici, qui cum mulieribus non sunt coinquinati, vel etiam martyres; primitia quoque Ecclesiae possunt dici virgines (Apoc. 14); decimae vero, qui post conjugium continentes sunt.

Omne. (RAB.) In utroque testamento ministris altaris oblationes et decimae ad necessaria tribuuntur, ne terrenis possessionibus audeant inhiare, nec lucrum de ministerio quaerere: unde, Gratis accepistis, gratis date. Nolite possidere aurum neque argentum, neque pecuniam (Matth. X).

Mystice autem decimae observantiam legis significant, vel sinceritatem integritatis fidei, vel perfectionem [Col. 0409B] boni operis, quae maxime habere debent qui ministerio divino se exhibent. In denario enim numero creaturae et creatoris cognitio comprehenditur, quia septenarius respicit ad humanam naturam, tribus scilicet vim animae ostendentibus; unde, Diliges Dominum Deum tuum ex toto corde tuo, et ex tota anima tua, et ex tota fortitudine tua (Deut. VI). Corpus autem ex quatuor constat elementis. Septenarium autem, si ternario numero fidem et confessionem Trinitatis exprimenti adjunxeris, denarium complebis.

VERS. 19.---Pactum salis. (RAB.) Pactum salis nominat oblationum universitatem, quae ad ministerium vel ad jus sacerdotum pertinet, unde in Levitico: Quidquid obtuleris sacrificii sale condies, etc. [Col. 0409C] (Levit. II).

Mystice ostenditur sapientiam convenire sacerdotibus et praedicatoribus divinae legis, non saecularem, sed apostolicam, de qua Paulus dicit: Sapientiam loquimur inter perfectos, sapientiam non hujus saeculi (I Cor. II). De qua apostolis dicitur: Vos estis sal terrae (Matth. V). Sicut enim omnis cibus sale conditur, sic omnis sermo apostolica sapientia. Aaron ergo et filiis ejus pactum est salis sempiternum, quia non solum episcopis necessaria est sapientia, sed etiam presbyteris, diaconis et omnibus ordinibus: et hoc coram Deo, id est, ut pura et simplex sine versutia, et malitia Deo placeat. Sapientia enim hujus mundi inimica est Deo (Rom. VIII).



CAPUT XIX.
[Col. 0409D]

VERS. 1.---Locutusque est Dominus. (AUG., quaest. 33 in Num.) Alia littera, etc., usque ad et observationes legis profanabat.

(RAB.) Per masculum fortitudo, per feminam infirmitas significatur: per vaccam ergo infirmitas Dominicae incarnationis ad sacrificium assumpta figuratur. Mortuus est enim Christus ex infirmitate, sed vivit ex virtute Dei (II Cor. ult.).

Vaccam rufam, rubram scilicet sanguine passionis, unde: Dilectus meus candidus et rubicundus (Cant. V): candidus scilicet ex divinitate, rubicundus ex sanguine, candidus etiam per justitiam vitae.

(GREG., lib. VI Moral., tom. I.) Vaccam rufam [Col. 0410A] mactamus, cum carnem a lascivia voluptatis exstinguimus: quam cum hyssopo, ligno cedrino et cocco offerimus, quia cum maceratione corporis sacrificium fidei spei et charitatis adolemus.

VERS. 2.---Nulla sit macula. (AUG., quaest. 33.) Sine vitio. Hanc enim carnem caeterae hostiae significabant, etc., usque ad quae non habuit in se vitium?

Nec portaverit. Omnis qui peccat, servus est peccati: quia ergo Christus nunquam peccavit, jugum non portavit.

(AUG.) Alia littera. Et non est super eam superpositum jugum, etc. Non enim subjugata est iniquitati, cui subjugatos inveniens liberavit, et vincula eorum dirupit. Unde: Dirupisti vincula mea, tibi [Col. 0410B] sacrificabo hostiam laudis, etc. Super illius enim carnem non est positum jugum, qui potestatem habuit ponendi animam suam, et iterum sumendi eam.

VERS. 3.---Tradetisque. Vacca ad immolandum sacerdoti traditur, quia Dominus incarnatus pro redemptione nostra sacrificium semetipsum fecit, datus manibus Judaici populi.

(AUG.) Alia littera. Et dabis eam ad Eleazarum sacerdotem, etc. Cur non ad Aaron? Forte praefiguratum est, non ad tempus quod tunc erat, sed ad posteros hujus sacerdotii, passionem Domini perventuram.

Qui ejectam extra castra. (ID.) Quia extra portam passus est Christus, ut nos a conversatione praesentis vitae quasi a civitate educeret (Heb. XIII).

[Col. 0410C] (ID.) Et ejectam eam extra castra. Sic ejectus est Dominus passurus extra civitatem (Joan. XIX).

(ID.) In locum mundum, quia non habuit causam malam: Et occident eam in conspectu ejus, sic occisa est caro Christi in conspectu eorum qui futuri erant in novo testamento Domini sacerdotes.

Immolabit. (ISID.) Vaccam rufam (cujus cinis est expiatio populi) immolare non poterit, nisi qui terrena opera non fecerit, jugumque delicti non traxerit, et vinculis peccatorum ligatus non fuerit.

In conspectu omnium. (RAB.) Quia Christus in conspectu omnium quasi exstinctus est: in conspectu Patris immolatus, quia quod ante oculos hominum poena, hoc ante oculos Patris sacrificium fuit.

VERS. 4.---Et tingens digitum in sanguine ejus. [Col. 0410D] (AUG.) Alia littera. Et accipiet Eleazar sanguinem ejus, et asperget contra faciem testimonii a sanguine ejus septies. Quia Christus secundum Scripturas fudit sanguinem in remissionem peccatorum, ideo contra faciem tabernaculi testimonii, quia non aliter declaratum est, quam fuerat divino testimonio praenuntiatum. Et ideo septies, quia ipse numerus ad emundationem pertinet spiritalem.

(RAB.) In digito discretio operationis signatur: in sanguine vaccae digitum tingere est in passione Domini nostra opera consecrari, ut passionem ejus, quam cognoscimus, imitemur: Passus est enim nobis relinquens exemplum, ut sequamur vestigia ejus (I Petr. II).

[Col. 0411A] (ID.) Eleazar sacerdos immolat, et in sanguine digitum tingit, quia plebs Judaea ex reproborum parte humilitatem Domini usque ad passionem persecuta est. In electis vero operationem humilitatis ejus imitata

Asperget contra fores tabernaculi. Tabernaculum synagogam significat. Qui ergo tinxerit digitum, contra fores tabernaculi aspergat, id est, quisquis passionis ejus vias imitatur, synagogae non credenti et resistenti per exempla bona et praedicationem rectam signum bene vivendi praebeat.

(ID.) Asperget, id est, resistenti plebi per praedicationem rectam et opera, passionis Christi exempla monstrabit.

Septem vicibus. Quia septem sunt dona Spiritus [Col. 0411B] sancti, quae per Christi sanguinem super Ecclesiae populos distribuuntur, in quo ab omni delicto purgantur.

(GREG., lib. VI Moral., cap. 27.) Septem vicibus, etc. In septenario perfectio significatur vel accipitur, unde et septem diebus universum tempus impletur, et Spiritus sanctus septiformis vocatur. Septem ergo vicibus in sanguine digitum intingere est perfecta operatione mysterium passionis imitari. Et septem vicibus contra synagogam aspergere est perfecta praedicatione passionem infidelibus nuntiare.

VERS. 5.---Comburetque eam cunctis videntibus. (ID.) Per pellem et carnem et sanguinem et fimum, sacrificia in veteri testamento habita, quae infirmitatem Domini nuntiabant, significantur. Quia omnia [Col. 0411C] postmodum spiritaliter a patribus intellecta juxta exterius mysterium stercora sunt vocata, unde Paulus: Omnia arbitratur ut stercora (Philip. III), quae flammae traduntur. Quamvis enim primum carnaliter sint exhibita, postmodum per Spiritum sanctum intelligentiae igne consumpta sunt.

(AUG.) Et cremabunt eam in conspectu ejus. Puto quia crematio ad signum pertinet resurrectionis. Natura enim est ignis ut in superna moveatur, et in ipsum convertatur quod crematur. Nam et ipsum cremare de Graeco in Latinum ductum verbum est a suspensione. Quod vero additum est in conspectu ejus, id est, in conspectu sacerdotis, significare videtur, quia illis apparuit resurrectio Christi, qui futuri erant regale sacerdotium.

[Col. 0411D] Tam pelle et carnibus ejus, etc. (ID.) Quod vero sequitur: pellis ejus et carnes et sanguis ejus cum stercore ejus comburentur: id expositum est quomodo cremabitur, et significatum est quod non solum substantia mortalis corporis Christi, quae commemoratione pellis et carnium et sanguinis intimata est, sed etiam contumelia et abjectio plebis quae in stercore significaretur, converteretur in gloriam quam combustionis flamma significat.

(RAB.) Per pellem et carnem exterior Christi operatio significatur: per sanguinem subtilis et interna virtus exteriora facta vivificans; per fimum lassitudo, sitis, esuries, et timor mortis, et quaecunque ex humanitate pati voluit. Quidquid enim [Col. 0412A] defectu mortalitatis habuit, quasi fimus in eo abjiciendum fuit; quae omnia igni cremanda sunt, id est, juxta veritatem Spiritus sancti intelligenda, ut quae ab eo corporaliter gesta sunt per incorporeum divinitatis Spiritum disposita sentiantur.

VERS. 6.---Lignum quoque cedrinum, et hyssopum, coccumque bis tinctum.

(APOLLI.) De morte igitur sacrorum cecinit vates: Asperges me, Domine, hyssopo et mundabor, lavabis me, etc. (Psal. L), et cui patefactum erat tale mysterium expiationis, quae per sanguinem Christi futura erat, proposuit: Incerta et occulta sapientiae tuae manifestati mihi.

(RAB.) Cedrus lignum altum et imputribile est. Hyssopus herba valde humilis, quae tamen inflationem [Col. 0412B] amovet pulmonis. Per cedrum ergo altam, perseverans contemplatio; per hyssopum mansueti cordis humilitas signatur. Qui enim contemplatione ad superna tollitur, per humilitatis compassionem debet condescendere inferioribus, nec se ex eo quod habet erigat, sed his, qui illud non habent, praedicando libenter impendat.

(AUG.) Alia littera, etc., usque ad ut cum illo sit abscondita vita nostra.

(RAB.) Potest intelligi per cedrum spes, etc., usque ad sola in nobis charitas ad ultimum multiplicatur.

(GREG., Moral. lib. VI, cap. 17.) Mittatur in flammam, usque ad ut in ipsa discat opera recta quae faciat

[Col. 0412C] Hyssopum (ISID.) Baptismum, quia hyssopo tincto sanguine agni spargebantur (Exod. XII).

Coccumque bis tinctum. (ID.) Coccus bis tinctus, sanguis Christi quo mente et corpore abluimur. Haec tria purgant peccata, cedrus, id est fides crucis; hyssopus, baptismus vel martyrium; coccus, sanguinis Dominici sacramentum.

(RAB.) In cocco bis tincto virtus charitatis exprimitur, quae flamma sancti amoris succensa, duobus praeceptis exhiberi jubetur, dilectione scilicet Dei et proximi. Bis tinctus ergo coccus est charitas duplici praecepto formata, ut sic diligatur Deus ne deseratur proximus, et sic proximus, ne contemnatur Deus.

Sacerdos. (ID.) Omnes qui in Christo credimus [Col. 0412D] sacerdotes sumus, unde: Vos autem estis genus electum, regale sacerdotium, etc. (I Petr. II). Alta ergo quae per contemplationem sentimus, et quod ex mansuetudine humilitatis agimus, quod per ignem charitatis exhibemus, passionis Christi sanguine tingere debemus, ut omne quod in nobis est, illum imitetur a quo est, quia extra imitationem passionis non tam virtus quam vitium est.

(ID.) Potest iste sacerdos, qui vaccae carnes, pellem, sanguinem, fimumque comburit, ordinem Judaici sacerdotii cum plebe supposita in necem Domini consentientis significare, unde sequitur: Et tunc demum lotis vestibus et corpore suo.

VERS 7.---Et tunc demum lotis vestibus. (ID.) [Col. 0413A] Potest intelligi, etc., usque ad recte, Colliget autem cineres vaccae vir mundus, etc.

(AUG.) Lavabit vestimenta sua sacerdos, etc., usque ad resurrectioni eam velut cremationi mandantes.

VERS. 8.---Usque ad vesperam. (ID.) Ad vesperam sacerdos intrat, quia infidelis populus, qui usque ad vesperam, id est, finem mundi, extra mandata vitae, velut extra castra positus est, pravis operibus commaculatus, aqua baptismi et poenitentia lotus ad cognitionem in fine mundi quasi in castra revertitur.

VERS. 9.---Colliget autem. (AUG.) Et congregabit homo, etc., usque ad quia extra celebrationem Judaicae consuetudinis evangelicus honor claruit.

[Col. 0413B] (GREG., lib. VI Moral., cap. 17.) Vaccam sacerdos comburit, cineres vir mundus colligit, quia infirmitatem Domini Judaeus mactavit, subtilia ejus mysteria Gentilis intelligit. Mundi sunt qui passionem Christi gentibus praedicant.

Effundet eos. Quia Gentilis sacramenta quae agnovit, praedicare non cessat, sed nescientibus manifestat.

(RAB.) Vir mundus in loco purissimo vaccae cineres fundit, dum quilibet doctus ex gentilitate assumptus, munda per humilitatem gentilium corda requirit, et mysteria eis Redemptoris tradere non desistit. Quod cum agitur, fides gentium multiplicatur, divina virtus agnoscitur, disciplina praeceptorum tenetur. Unde subdit, ut sint multitudini filiorum [Col. 0413C] Israel in custodiam: Israel enim interpretatur vir videns Deum; et bene conversa Gentilitas Israel dicitur, quae Deum jam fide contemplatur.

Extra castra. Quia omnis Gentilitas extra legem, extra sacrificium, extra synagogam.

Purissimo. Quia pravis ac pollutis mentibus non sunt secreta Dominicae incarnationis tradenda, sed his qui ad fidem venientes cor mundaverunt.

Multitudini filiorum (AUG., ubi supra.) Alia littera etc., usque ad ut ablutus etiam extrinsecus lavaret quodammodo vestimenta sua.

In custodiam. Quia subtiliora sacramenta mundis Gentilium cordibus tradita in mentis munitionem vertuntur Quia dum secreta et subtilia operationis illius per imitationem attendimus, per hoc nobis immunditiam [Col. 0413D] providemus, propter operationem, in custodiam nostram fiant cineres, propter baptismum vero in aquam aspersionis. Tunc cineres in nostram custodiam provide custodimus, cum Redemptorem nostrum pro iniquitatibus nostris passum consideramus sollicite. Perpendimus enim quid retribuat bonis, qui voluit mori pro malis, quid ad justitiam fidei adducti ejus gratiae debeamus, qui in iniquitate positi intercessionem mortis ejus accepimus.

VERS. 10.---Habebunt hoc. (AUG., quaest. 33.) Alia littera, etc., usque ad quod significat vespera.

VERS. 11.---Qui tetigerit ea. (AUG.) Qui tetigerit morticinum, etc. Incipit dicere quomodo immundi facti homines, etc., usque ad secundum hoc dictum [Col. 0414A] arbitror per prophetam: In tribus et quatuor iniquitatibus non adversabor.

VERS. 12.---Si die tertio, etc. (ID.) Si autem purificatus non fuerit die tertio, etc., usque ad adhuc, id est, etiam post mortem.

VERS. 13.---Polluet tabernaculum, quantum in se est, secundum illud: Spiritum nolite exstinguere (I Thess. V), cum exstingui ille non possit. Nam si ex hoc tabernaculum immundum factum vellet intelligi, mundari juberet.

VERS. 15.---Vas quod, etc. (RAB.) Tegmen operculi vel ligatura, est censura disciplinae, qua quisquis non premitur, quasi vas immundum pollutumque reprobatur. Quasi enim vas sine operculo vel ligatura polluitur, qui per studium ostentationis patens nullo [Col. 0414B] velamine taciturnitatis operitur.

VERS. 16.---(AUG., quaest. 34.) Si quis in agro. Alia littera, etc., usque ad id est vulnere peremptum aut mortuum sine vulnere.

VERS. 19.---Lavabit et se, etc. (ID.) Alia littera, etc., usque ad immunda erit usque ad vesperam.



CAPUT XX.

VERS. 20.---Veneruntque filii, etc. (ISID., in Num., tom. V.) Tricesima tertia mansio est in deserto Sin: haec est Cades. Sin autem interpretatur sancta, per antiphrasin: sicut dicitur lucus cum minime luceat; vel bellum, cum sit horridum. In hac mansione Maria moritur et sepelitur, quae significat prophetiam mortuam, sicut Moyses et Aaron legis [Col. 0414C] et sacerdotii finem, qui non valent ad terram promissionis pervenire, nec populum de solitudine hujus mundi educere, quod facit solus Jesus, id est, Salvator Dei filius.

Percutiens virga. (AUG., quaest. 35.) Quia de petra aqua educta est, etc., usque ad duo enim ligna sunt crux.

VERS. 12.---Quia non credidistis. (ISID., in Num.) Hic Moyses Dominum offendit, etc., usque ad Christus Dei virtus et Dei sapientia est.

VERS. 13.---Haec est aqua contradictionis, ubi jurgati filii, etc. (AUG.) Quod de aqua illa dictum est, etc., usque ad de ipso enim dicitur: In signum cui contradicetur, etc. (Luc. II).

VERS. 22.---In montem Hor, qui est in finibus. [Col. 0414D] (RAB.) Tricesima quarta mansio est, etc., usque ad ad paradisum ascensus.

VERS. 30.---Omnis autem multitudo. (BED.) Aaron plangitur, Jesus non plangitur, quia in lege descensus ad inferum, in Evangelio ad paradisum transmigratio. Flevit populus triginta diebus, quia ante legem et sub lege et sub gratia synagoga non recipit spirituale gaudium, sed super occidentem litteram moesta incumbit.



CAPUT XXI.

VERS. 1.---Quod cum audisset. Audivit Chananaeus quod venisset Israel in locum exploratorum, ubi quondam offendit populus, inivit praelium, et captivum [Col. 0415A] duxit Israel. Rursumque in eodem loco pugnatur, ex voto victor vincitur, victi superant. In quo intelligitur, ut cum nos Dei auxilio destitutos invaserint hostes et captivaverint, non desperemus: potest enim fieri ut vincamus ubi victi sumus.

VERS. 3.---Anathema. (AUG., quaest. 40 in Num.) Alia littera etc., usque ad idem est quod devoveo, detestor.

VERS. 4.---Profecti sunt, etc. (HIERON., epist. ad Fabiolam.) Tricesima quinta mansio, etc., usque ad ore autem confessio ad salutem (Rom. X).

VERS. 8.---Fac serpentem (ISID. in Num., tom. V.) Morsus serpentum exaltato et inspecto aeneo serpente sanabantur, etc., usque ad vivit per Divinitatem quasi aeneus.

[Col. 0415B] VERS. 10.---Profectique filii Israel castrametati, etc. Tricesima septima mansio est in Oboth, quae vertitur in magos vel pythones. Quia post imaginem Dei, quae in cordis ratione monstratur, et confessione fidei, quae ore profertur, consurgunt serpentes et maleficae artes; nos autem omni custodia servantes cor nostrum, obturemus aures, ne audiamus voces incantantium et carmina sirenarum.

VERS. 11.---Unde egressi. (HIERON., ubi supra.) In Jeabarim, etc., usque ad hoc autem eorum proprie est qui solis justitiae ortum considerant.

VERS. 12.---Venerunt ad torrentem Zareth, etc. (RAB.) Tricesima nona mansio fuit in Dibongad, etc., usque ad sed propositam nobis solitudinem timeamus.

[Col. 0415C] VERS. 14.---In libro bellorum. (AUG., quaest. 42.) Non dixit in quo libro scriptum sit, etc., usque ad scriberetur in aliquo eorum libro bellum Domini.

VERS. 16.---Ex eo loco, etc. (ORIG., hom. 12 in Num.) Quid est quod magnopere praecipit Dominus, etc., usque ad quia una est substantia et natura Trinitatis.

(ID., ibid.) Possunt et illi putei videri, etc., usque ad et terram removit, quam injecerant Philistaei.

Notandum autem quia, dum viveret Abraham, non sunt ausi Philistaei replere puteos aut injicere terram, sed eo mortuo invaluerunt et insidiati sunt puteis ejus, sed reparantur per Isaac. Puer quoque Abrahae ad puteos invenit Rebeccam, quae interpretatur Patientia: haec efficitur uxor Isaac, sed apud [Col. 0415D] puteos (Gen. XXIV, XXIX); similiter Jacob cum ad Mesopotamiam venit habens praeceptum patris, ne alienigenam duceret uxorem, apud puteos invenit Rachel; et Moyses Sephoram (Exod. II). Si ergo intellexisti quae et quales sint sanctorum uxores, si vis patientiam in conjugium sumere, vel sapientiam et alias animi virtutes, et dicere quod de sapientia dictum est: Hanc quaesivi mihi ducere uxorem (Sap. VIII), esto assidue circa puteos istos, et ibi reperies hujusmodi conjugem, quia apud viventis verbi fluenta certum est habitare virtutes. Sunt ergo multi putei intra animam, et alii plurimi in singulis Scripturarum sermonibus et sensibus: est tamen hic eminentior quem foderunt, non quicunque homines, sed [Col. 0416A] principes, et horum sublimiores, quos appellavit reges. Ideo in hymnis canitur Deo apud hunc puteum, et scriptum est quoniam hic est puteus super quo locutus est Dominus Moysi: Congrega populum et dabo ei aquam de puteo.

Congrega populum et dabo. Lex convocat te ad puteum, Christum, scilicet Dei Filium, propria quidem substantia subsistentem, uno tamen cum Patre et Spiritu Deitatis fonte nominatum. Ad hunc ergo puteum, id est ad Christi fidem convocat te lex. Inde ipse dicit: quia Moyses de me scripsit (Joan. IV). Vocat autem ut bibamus aquas, et cantemus ei canticum, id est, corde credamus ad justitiam et ore confiteamur ad salutem (Rom. X).

VERS. 17.---Ascendat puteus. (ORIG.) Initiate illi [Col. 0416B] puteum, id est initium omnium ponite puteum, quia ipse est principium et primogenitus omnis creaturae (Apoc. III).

Vel sic, ut verba dirigantur ex persona Moysi ad populum: Date initium cordi vestro, ut incipiat intelligere quid sit puteus, de quo spirituales aquae hauriendae sunt, et reficiendus est populus credentium. Initiate ergo ei, id est Israeli, hunc puteum, ut sensum mysticum si quis ex corde videt, Deum de profundis possit haurire. Ad hunc puteum Moyses, id est lex congregat, ad quem videtur aliquis pervenire, sed nisi per Moysen congregetur non est Deo acceptus. Marcion videtur sibi venisse, et Basilides, et Valentinus: sed quia non venerunt per Moysen, nec acceperunt legem et prophetas, non possunt laudare [Col. 0416C] Deum de fontibus Israel. Non veniunt ergo ad puteum tales, quem foderunt principes (Gen. XIV) et excuderunt reges. Est autem vallis salsa in qua sunt putei bituminis: omnis autem haeresis et omne peccatum in valle est, et in valle salsa. Peccatum enim non ascendit sursum, sed semper ad ima et inferiora descendit. Est ergo in valle positus, salsus et amarus omnis haereticus sensus, et omnis peccati actus. Quid enim dulce, quid suave potest habere peccatum? Si autem veneris ad haereticam sententiam et amaritudinem peccati, venisti ad puteos bituminis, quod est esca et nutrimentum ignis Si gustaveris aquam de his puteis, si haereticum sensum et peccati amaritudinem receperis, fomenta ignis et gehennae [Col. 0416D] incendia in te praeparabis. Talibus dicitur: Incedite in lumine ignis vestri, etc. (Isa. L.)

VERS. 16.---Foderunt illum principes et excuderunt reges. Principes ergo foderunt, reges excuderunt, quod ab excudendo, non excidendo dictum est. Excudi enim dicitur, quod in saxo caeditur vel formatur. Principes ergo tanquam inferiores foderunt, id est quasi in terrae mollitiem altitudinem quamdam demerserunt: hi vero quos reges appellat, quasi fortiores, non solum terrae profundum, sed saxi duritiam penetrant, ut perveniant ad profundiores aquas, et ipsas abyssi venas perscrutentur, scientes judicia Dei esse abyssum multam. Hi sunt apostoli, quorum aliquis dicit: Nobis autem revelavit Deus per Spiritum suum; Spiritus enim omnia scrutatur etiam alta Dei [Col. 0417A] (I Cor. II). Qui ergo per Spiritum sanctum possunt alta scrutari et penetrare profunda mysteria putei, reges esse dicuntur, qui puteum in petra excuderunt, quia dura et difficilia scientiae penetrarunt secreta. Foderunt ergo putenm istum principes, et excuderunt reges gentium, id est, Apostoli, qui gentes congregaverunt ad obediendum fidei, et omnibus patefecerunt scientiam Christi, in quo sunt omnes thesauri sapientiae et scientiae absconditi. Impleverunt enim mandatum Dei, docentes omnes gentes, et baptizantes eos in nomine Patris et Filii et Spiritus sancti (Matth. XXVIII). Et per hoc excuderunt, id est, patefecerunt scientiam putei. Haec quoque quae in manibus habemus, nobis puteus est, et omnis Scriptura legis et prophetarum: evangelica quoque et [Col. 0417B] apostolica simul unus puteus est, quem non possunt fodere vel excudere, nisi reges et principes, qui scilicet possunt auferre terram et amovere superficiem litterae, et de inferiori petra, ubi Christus est, spiritales sensus velut aquam vivam proferre. Reges dicuntur, quia peccati regnum expulerunt, et justitiae regnum in membris suis posuerunt. Decet enim eum docere caeteros, qui prius fecerit quae docet, unde: Qui fecerit et docuerit sic homines, magnus vocabitur in regno coelorum (Matth. V); magnum autem in regno esse, est regem esse.

VERS. 18.---Principes. Possunt iidem vocari principes et reges. Vel principes prophetas intelligamus: ipsi enim sensum et prophetiam de Christo defossam in profunditate litterae collocaverunt, ideo de illis [Col. 0417C] dicitur: Nisi occulte audieritis, plorabit anima vestra. Et alibi: Quam magna multitudo dulcedinis tuae, Domine, quam abscondisti timentibus te (Psal. XXX). Reges sunt apostoli qui perscrutantur alta Dei et Ecclesias regunt, unde et Christus dicitur Rex regum.

Et paraverunt duces. (ORIG.) Excuderunt, inquit, etc., usque ad et verbi Dei arcana perscrutantes.

Profectique sunt. (ORIG.) Profecti a puteo, etc., usque ad ut affectus noster et fides probetur.

Qui de hoc puteo bibit, ad hoc proficit ut habeat munera quae Deo offerat, de quibus in lege dicitur: Munera mea data mea. (Levit. II). Ex his ergo quae Deus dedit, offertur Deo; dedit autem agnitionem sui, et homo offert ei fidem suam et affectum.

[Col. 0417D] Cum obtulerimus quae ex nobis sunt, consequimur quae ex Deo sunt. Cum enim nostram fidem et affectum obtulerimus, tunc ipse largitur diversa dona Spiritus sancti, de quo dicitur: Omnia autem ex Deo sunt (Rom. XI).

VERS. 20.---In Bamoth. Bamoth adventus mortis, qua scilicet commorimur, ut convivamus ei, et mortificamus membra nostra super terram. Consepulti enim sumus illi per baptismum in morte (Rom. VI). Qui enim ordinem salutaris viae tenet, debet per haec singulariter agere et post multa ad hunc locum venire.

(ORIG.) Et ex Bamoth, inquit, etc., usque ad imo profectibus iter animae paratur ad coelum.

[Col. 0418A] VERS. 21.---Misit autem. (ID.) Mittit Israel legatos ad regem Amorrhaeorum, etc., usque ad congregat sibi lacus confractos vel contritos.

Ad Sehon regem. Sehon, qui interpretatur arbor infructuosa, vel elatus, hic est rex Amorrhaeorum, qui interpretantur in amaritudinem adducentes vel loquentes. Hic est diabolus elatus et infructuosus, de quo dicitur: Venit princeps mundi hujus, et in me non habet quidquam (Joan. XIV). Et alibi: Ecce princeps hujus mundi mittetur foras (Joan. XII), non quia creavit mundum, sed quia in mundo peccatores sunt, et ipse peccati princeps est, secundum quod dicitur: Quia omnis mundus in maligno positus es (Joan. V), id est, ipse mundi princeps est.

VERS. 22.---Via regia. Quae dicit: Ego sum via, [Col. 0418B] veritas et vita (Joan. XIV). De quo dicitur: Deus, judicium tuum regi da (Psal. LXXI). Hac incedendum est, et nusquam declinandum, nec in agrum nec in vineam, id est nec ad opera, nec ad sensus diabolicos, si volumus pacifice transire per mundum. Sed hoc magis incitat principem mundi quod dicimus nos nolle manere cum eo, vel morari, vel aliquid ejus contingere: inde irascitur et movet persecutiones et pericula, et cruciatus intentat. Inde dicit: Congregavit Sehon populum suum, etc.

VERS. 23.---Exercitu: principibus scilicet et judicibus mundi et omnibus nequitiae ministris, qui semper impugnant populum Dei.

In Jasa. In Jasa, Hebraice iahtsah [Figure: [Hebrew Text] 2Kb] quod interpretatur Mandati impletio. Si enim veniamus ad [Col. 0418C] impletionem mandatorum, superamus superbum et elatum: mandatum enim complere, est diabolum et exercitum ejus superare. Nihil enim nobis poterit nocere, si veniamus in Jasa, id est si praecepta Domini nostri Jesu Christi servemus.

VERS. 24.---In ore gladii. Vivus est sermo Dei, efficax, et penetrabilior omni gladio, etc. (Heb. IV). De quo dicit Apostolus: Et gladium Spiritus quod est verbum Dei (Eph. V). In hujus ore cadit Sehon, id est diabolus.

Terra ejus. Omnis terrena regio terra Sehon dicitur; sed Christus et Ecclesia ejus in omni terra Sehon dominatur.

(RAB.) Jeboc civitas finisque regni Sehon, etc., usque ad vocatum est nomen ejus Israel.

[Col. 0418D] VERS. 25.---Tulit ergo. (AUG., quaest. 44 in Num.) Hic possedit Israel civitates Amorrhaeorum, etc., usque ad sed declinaverunt ab eis.

Israel. (ORIG., hom. 13 in Num.) Qui in Christo Israel est, etc., usque ad et vult ut accendatur.

(ISID.) In tricesima nona mansione, etc., usque ad et intellecta fortiter superatur.

VERS. 26.---Sehon regis. Sehon, id est loquentis: qui enim sub diabolo agunt, tantum loqui norunt, sed inania loquuntur, ut pote astrologi aliqui et philosophi; fidelium autem regnum, quod a Deo est, non in sermone, sed in virtute Dei (I Cor. IV).

Moab. (RAB.) Moab qui interpretatur, etc., usque ad corruunt et consumuntur.

[Col. 0419A] VERS. 27.---Idcirco dicitur. (ORIG., ubi supra.) Alia littera, etc., usque ad non Amorrhaeorum, sed filiorum Israel.

VERS. 29.---Vae tibi, Moab. (RAB.) Chamos interpretatur, etc., usque ad contra quas dicitur: Ne tradas bestiis animas confitentes tibi (Psal. LXXIII).

VERS. 32.---Jazer, id est fortitudinem eorum. Fortissima scilicet haereticorum dogmata dialectica arte constructa. Et possederunt. Ab errore convertendo et praecepta Domini docendo, ut de eorum. correctione et profectu coelestem sibi patriam acquirerent.

VERS. 33.---Og rex Basan. (ORIG.) Ad Og regem Basan, etc., usque ad in nullo enim potest honestum esse quod turpe est.



CAPUT XXII.
[Col. 0419B]

VERS. 2.---Videns autem. (AUG., quaest. 46.) Quod dicit Scriptura, etc., non vero una gens erat, sed duae vicinae.

VERS. 5.---Misit ergo nuntios ad Balaam filium Beor. (ORIG., Hom. 13.) Bellum tibi imminet, rex Balac, etc., usque ad mittit ergo rex ad eum dicens: Veni nunc, et maledic mihi populum hunc, etc.

VERS. 6.---Si quo modo possim. Videtur non ex integro confidere in Balaam fama virtutum quae in populo Dei factae sunt perterritus.

Novi enim quod benedictus sit. (ORIG.) Non credo eum scire quod quibuscunque benedixisset Balaam, benedicti essent, sed adulandi gratia haec dicere, ut [Col. 0419C] artem ejus extollens promptiorem sibi faceret. Ars enim magica nescit benedicere, nec daemones scit benedicere Isaac, et Jacob, et omnes sancti: impiorum nullus benedicere novit.

VERS. 7.---Divinationis pretium. Alii: Divinacula in artibus, quas curiositas humana composuit. Sunt quaedam quae Scriptura divinacula nominavit. Gentilis autem consuetudo vel tripodas vel cortinas, vel hujusmodi vocabulis appellat, quae quasi ad hoc consecrata, moveri ab eis et contrectari solent. Sed divina Scriptura Ephod vernaculo sermone nominat in prophetis, quod tradunt esse indumentum prophetantium (I Reg. XXX). Aliud tamen in divina Scriptura prophetia, aliud divinatio. Ait enim: Non erit auguratio in Jacob, neque divinatio in Israel. [Col. 0419D] Abdicatur ergo penitus divinatio, opere enim et ministerio daemonum impletur. Igitur Balaam acceptis divinaculis, cum solerent ad se daemones venire, fugatos videt et Deum adesse: quem ideo dicit se interrogare, quia consuetos sibi apparere non videt. Venit ergo Deus ad Balaam, non quia sit dignus, sed ut fugentur illi qui ad maledicendum et malefaciendum adesse consueverant: hinc enim providebat Deus populo suo.

VERS. 8.---Venit Deus, etc. Non dicitur utrum in somnis hoc factum sit, quamvis per noctem factum esse constet. Postea enim dicit Scriptura: Exsurgens Balaam mane, etc.

Nemo glorietur, si sibi Deus loquitur. Novit enim [Col. 0420A] quomodo loquendum sit cum talibus, cum loquatur etiam cum reprobis: qui et cum per angelos loquitur, ipse loquitur.

(ORIG., Hom. 13.) Venit Deus, et ait ad eum, etc. Potest objici: Licet invocet Balaam daemones, etc., usque ad et ad magnae fidei argumentum parvum puerum quasi magnum regem venerati sunt.

VERS. 16.---Sic dicit Balac filius Sephor, etc. Balac exclusio vel devoratio: in quo significatur mundi hujus aliqua contraria potestas, quae excludere et devorare cupit Israelem spiritualem, nec utitur ministris nisi pontificibus et scribis et Pharisaeis. Ipsos invitat, mercedem promittit; illi vero sicut Balaam cuncta simulant se ad Dominum referre, et zelo Dei agere. Dicunt enim: Scrutare [Col. 0420B] Scripturas et vide quia propheta a Galilaea non surgit. Et: Nos legem habemus, et secundum legem debet mori, quia Filium Dei se fecit (Joan. VII, XIX).

VERS. 18.---Si dederit mihi Balac, etc. (AUG., quaest. 48.) Quod ait Balam iterum ad se missis honoratioribus nuntiis, etc., usque ad unde Secuti viam Balaam filii Beor, qui mercedem iniquitatis dilexit.

VERS. 20.---Venit ergo Deus. Molestus est Deo Balaam, et prope extorquet permitti sibi, ut eat maledicere filiis Israel, et invocet daemones ad quem jam venerat Deus.

(ORIG., Hom. 13.) Difficile est in explanatione historiae, etc., usque ad quia apud Deum otiosa non sunt nec malorum nec bonorum opera.

Si vocare. (RAB.) Balaam divinus erat, etc., usque [Col. 0420C] ad non tam corde et sensu, quam ore et sermone.

(ORIG.) Si videas contrariam potestatem, etc., usque ad scilicet ex gentibus credentes.

VERS. 22.---Stetitque angelus Domini. Qui aderat scilicet filiis Israel, de quo scriptum est: Angelus meus ibit tecum (Exod. XXXII).

VERS. 23.---Cernens asina angelum stantem. Magus daemones videt, asina angelum non quod sit digna videre, sicut nec loqui, sed ut confutetur Balaam, unde mutum animal arguit prophetae dementiam.

(GREG., Past., part. III, adm. 13.) Balaam pervenire ad propositum tendit, etc., usque ad quia ad maledicendum pergens vocem, non mentem, mutavit.

[Col. 0420D] VERS. 25.---Parieti. Id est, maceriae illius vineae, in qua non erat angelus, quoniam ab alia parte erat in sulcis vinearum, juxta Septuaginta.

VERS. 26.---Ad locum. Non jam in sulcis vinearum, sed inter ipsas macerias, id est in via obstitit, ut non posset ad dexteram neque ad sinistram ire.

VERS. 27.---Concidit sub, etc. Quia caesa non ivit retro, in partem non declinavit, quia non ab altera parte terrebatur, sed in media via in angusto erat angelus.

VERS. 28.---Aperuitque. Ut arguatur per eam Balaam, et mutae pecudis vocibus confutetur, qui divinus videbatur et sapiens.

Et locuta est. (ISID). Asina cui Balaam sedet, angelum [Col. 0421A] videt, et loquitur; id est bruta Gentilitas, quam quondam Balaam, id est, seductor idololatriae, quasi brutum animal et nulla ratione renitens, quo voluit errore substravit; sed ista angelum vidit quem homo videre non potuit, et vidit, et detulit, et locuta est; ut agnosceremus sub adventu magni angeli, illam gentilem plebem mutata duritie stoliditatisque natura solutis Deo linguis locuturam.

(ORIG. hom. 14). Asina cui Balaam sedebat, etc., usque ad major autem his charitas, quae sola nunquam cadit.

VERS. 29.---Respondit. Nimirum tanta cupiditate plenus ferebatur, ut nec tanti monstri miraculo terreretur, et responderit quasi ad hominem loquens; cum Deus non asinae animam, in rationalem [Col. 0421B] naturam vertisset; sed quod illi placuerat ex illa sonare fecisset ad illius vesaniam cohibendam; illud forte praefigurans: Quia stulta mundi elegit Deus, ut confunderet sapientes, pro spirituali et vero Israel.

VERS. 38.---Ecce adsum: Nunquid aliud loqui potero nisi quod Deus, etc. (ORIG., hom. 15.) Balaam in Scripturis nunc vituperabilis, nunc laudabilis ponitur, etc., usque ad Balaam, illuminatus ab illo Lucifero de quo dicitur: Et quomodo cecidit Lucifer qui mane oriebatur? (Isa. XIV.)



CAPUT XXIII.

VERS. 7.---Veni, inquit, et maledic mihi Jacob. (ORIG. hom. 15.) In Latinis sermonibus, etc., usque ad ideoque dicit verbum Dei positum in ore ejus.

[Col. 0421C] VERS. 8.---Quomodo maledicam. (ID.) Alia littera, etc., usque ad et pronuntiandi auctoritas perimatur.

Cui non maledixerit Deus. Qui tantum meritum designat ejus cui maledicitur, et sententiam promit, quem non qualitas peccati, nec fallit affectus peccantis: homo autem neutrum novit, et saepe conviciis aut injuriis provocatus maledicit. Ideo dicit Apostolus: Benedicite et nolite maledicere (Rom. XII), ut conviciandi vitium resecetur.

VERS. 9.---De summis, etc. Quasi, ideo non debet maledici, quia alta et coelestis ejus vita. Nemo intelligit eam, nisi ad eminentem scientiam ascenderit.

(ORIG.) Alia littera, etc., usque ad consurgentes [Col. 0421D] cum Christo exercuerint super terram.

Vide, etc. Actus Jacob, id est activorum, videntur: contemplatio Israel, id est contemplativorum, tantum intelligitur. Vel, in futura resurrectione Jacob, videbitur, id est corpus Israel intelligitur, id est, resurgentium anima et spiritus.

Populus solus. Quia non est permistus caeteris hominibus, nec inter caeteras gentes reputatus, certis nobilitatus privilegiis, observationibus et legitimis suis, sicut tribus Levi non est permista caeteris.

Populus solus habitabit, etc. (ORIG.) Spiritualis Jacob et Israel, etc., usque ad inter gentes ultra reputabitur.

Quis numerare. (ID.) Alia littera, etc., usque ad et [Col. 0422A] patitur illa quae in secundo libro Regum sunt scripta.

VERS. 10.---Moriatur anima mea. (ID.) De se prophetare videtur: sed secundum litteram nec in Balaam, nec in illo Israel factum est, nec fieri potuit, nec enim intra ipsos, sed ab ipsis mortuus est.

(ID.) Moriatur anima mea morte justorum, etc., usque ad: sed fides quae per dilectionem operatur (Gal. V).

(GREG., lib. XXXIII Moral., cap. 27.) Moriatur anima mea morte justorum, et fiant novissima mea horum, etc. Multi intra Ecclesiam, etc., usque ad unde, Vultus ejus non sunt amplius in diversa mutati (I Reg. I).

Et fiant novissima mea horum, etc. (ORIG.) Hoc in [Col. 0422B] Magis, qui de Oriente primi venerunt adorare Christum (Matth. II), potest intelligi, qui de genere Balaam erant per generis successionem, et per disciplinae traditionem. Constat enim eos agnovisse stellam quam praedixerat Balaam in Israel orituram

VERS. 11.---Quid est hoc? Balac contra spem benedictiones pro maledictionibus audiens, et ultra non ferens, prophetantis verba interrupit.

(ID.) Non vult amarus rex benedictionem, sed maledicta quaerit: est enim de cognatione illius cui dicitur: Maledictus tu ab omnibus bestiis terrae (Gen. III).

Dixit ergo Balac. Putat eum perterritum Israelis multitudine, et ideo non ausum maledicere, et mutationem loci sibi prodesse.

[Col. 0422C] VERS. 13.---Videre non possis. Demens putavit Israeliticam gratiam loci abjectione celari, nesciens quia non potest abscondi civitas supra montem posita.

VERS. 14.---Aedificavit. Res profanis sacrificiis agebatur, et divinatio arte magica quaerebatur. Volens tamen Deus abundare gratiam ubi abundavit delictum (Rom. V), adesse dignabatur, non sacrificiis, sed in occursum venienti. Et ibi dat verbum suum et mysteria, et futura pronuntiat, ubi maxime fides et admiratio Gentilium pendet: ut qui nostris nolunt credere prophetis, credant divinis suis.

VERS. 15.---Sta hic juxta. Ad holocaustum suum stabat in idololatria sua positus, ideo magis cadebat: surgere ergo videtur, qui magis ceciderat, cum idololatria [Col. 0422D] stare videretur.

Non est Deus quasi homo, ut mentiatur. (ORIG., hom. 16.) Alia littera, etc., usque ad ne perveniat ad eum vindicta malorum suorum.

VERS. 19.---Dixit ergo, etc. (ORIG.) Alia littera, etc., usque ad haec vero a perfectioribus secretius advertenda sunt?

VERS. 21.---Non est idolum in Jacob. Alia translatio: Non erit labor in Jacob, neque videbitur dolor in Israel, in futuro scilicet saeculo.

(ORIG.) Non erit labor in Jacob, neque videbitur dolor in Israel, etc. (II Cor. XI). Futurae vitae status denuntiatur, etc., usque ad et prophetas audiant illos.

[Col. 0423A] Dominus Deus, etc. (ORIG.) Alia littera, etc., usque ad (qui luctatus est et vicit) accipiet.

Et clangor victoriae regis in illo. Admonitio praedicationis, qua in nobis rex, id est Christus, diabolum triumphat.

VERS. 22.---Deus eduxit eum. (ID.) Alia littera, usque ad transformabit corpus humilitatis nostrae conforme corpori gloriae suae.

Cujus fortitudo. Cujus? Christi. Cujus quidquid est, unum cornu est, id est unum regnum, cujus gloria est spiritualis Israel. Ipse enim ait: Pater, da illis ut sicut ego et tu unum sumus, ita in nobis unum sint (Joan. XVII).

VERS. 23.---Non est augurium in Jacob. (ORIG., hom. 16 in Num.) Alia littera, etc., usque ad neque [Col. 0423B] divinatio in Israel. Sequitur:

In tempore dicetur Jacob, et Israeli quod perficiet Deus: id est cum oportet, cum expedit, etc., usque ad quae Moyses (his credo de causis) vocavit immunda.

In Israel. Qui per fidei puritatem et munditiam mentis videt Deum, nec ipsum Balaam reciperet, sed verbum quod Deum posuit in ore ejus respuere non audet. Nisi enim verbum a Deo esset, non illud famulo suo Moysi procul absenti, cum Balaam haec diceret, revelasset.

VERS. 24.---Ecce populus, etc. Alii: Ecce sicut catulus leonis exsurget, et sicut leo exsultabit. Catulus enim est, cum nuper geniti infantes rationabiles [Col. 0423C] sine dolo lac accipiunt: leo autem exsultans, cum vir perfectus deponit quae erant parvuli.

(ORIG.) Alia littera, etc., usque ad dedit in se credentibus nomen leonis, et catuli leonis.

Erigetur. Erigendum dicit populum futurum, de eo enim quae videbat, dixisset, erectus est.

Non accubabit. (ORIG.) Alia littera, etc., usque ad et ut leo exsultans.

Cumque duxisset. (ORIG.) Et assumpsit Balac, etc., usque ad et deserta sunt Deo negotia.

Aedifica mihi hic. (ID.) Quae sacrificant gentes, etc., usque ad qui fidem Christi non recipiunt.



CAPUT XXIV.

VERS. 1.---Cumque, etc. (ORIG.) Cum nullum [Col. 0423D] daemonum, etc., usque ad et unumquemque in ordine suo resurrectionis gloriam adepturum.

Nequaquam abiit. Id est non stultis sensibus, sicut solebat in multis animalibus et pecudibus, Dei considerabit voluntatem: sed agnoscet quia neque de bobus cura est Deo, neque de ovibus, neque de avibus, aliisque animalibus (I Cor. IX; Rom. XV), sed quae de eis scripta sunt, propter homines intelliget scripta.

VERS. 2.---Irruente in se. (AUG., quaest. 51 in Num.) Et factus est spiritus Dei super illum, id est super Balaam, etc., usque ad et multa similia.

VERS. 3.---Dixit Balaam. (ORIG., hom. 17.) Dixit Balaam filius Beor, etc., usque ad et ideo dicit revelatos [Col. 0424A] oculos ejus esse, quia potuit videre quod vidit.

Cujus obturatus, etc. (RAB.) Quia in somnis clausis corporeis oculis angelico ministerio haec vidit. Oculos vero mentis partim habet apertos, partim clausos, qui mysteria futura agnoscit, sed errorem non corrigit. Sic iniqui aliud scientia, aliud moribus agunt: aliud ore, aliud opere ostendunt.

VERS. 5.---Quam pulchra. (ORIG., hom. 17.) Alia littera, etc., usque ad ut nemora umbrantia, ut paradisi super flumina, etc.

VERS. 6.---Ut valles nemorosae. (ORIG.) Alii, etc., usque ad et in doctrina eorum quasi incedentes per opaca nemorum delectantur.

Ut horti juxta fluvios irrigui. (ID.) Alia littera, etc., [Col. 0424B] usque ad in tabernaculo merito dicitur habitare.

Cedri. Dei scilicet, quae suscipiunt palmites vitis de Aegypto translatae: in quibus requiescit ille fructus, cujus umbra operuit montes.

(ORIG.) Alia littera, etc., usque ad et novissimum inimicum destruat mortem.

VERS. 8.---Eduxit illum de. Deus eduxit eum ex Aegypto post mortem scilicet Herodis, unde: Ex Aegypto vocavi Filium (Osee. XI). Quod ex hoc loco videtur assumptum et Evangelio insertum vel de Osee propheta.

Post mortem Herodis, vel, de saeculo, eduxit illum Pater ad semetipsum, ut viam faceret eis qui de hoc mundo ascensuri erant ad Deum.

Cujus fortitudo similis, etc. Omnia enim daemonum [Col. 0424C] regna dejiciens, unum suum regnum quasi vere unicornis fundavit in gloria: cornu enim regnum significat.

Devorabunt gentes, etc. (ORIG., ubi supra.) Edet gentes inimicorum suorum, et crassitudines illorum medullabit, etc. Gentes scilicet, etc., usque ad qui intelligibilis et sanctus est, et unus et multiplex dicitur et subtilis.

Et perforabunt sagittis. LXX: Et jaculis suis sagittabunt inimicum. Christus enim verbis suis vicit diabolum (Matth. IV), et omnes contradicentes superat et confringit: omnis enim qui peccat, inimicus ejus est, dum peccat; si autem verbis Dei confixus peccata sua agnoscens compungatur, et ad poenitentiam conversus, jaculis ejus confixus dicitur.

[Col. 0424D] VERS. 9.---Accubans dormivit ut leo, etc. Si intellexisti quantam requiem habeat iter sapientiae, quantum gratiae, quantumque dulcedinis, noli dissimulare, noli negligere, aggredere iter, nec eremi solitudinem perhorrescas; habitanti enim in hujusmodi tabernaculis occurrit manna coeleste, et angelorum panem manducabis (Exod. XVI). Incipe tantum cito, in consortium tuum venient angeli, quos significant cedri.

Quam suscitare nullus audebit; LXX: Quis suscitabit eum? Nunc enim a Patre suscitatus dicitur; nunc ipse templum corporis sui suscitare se dicit (Joan. II), ideo quasi percontantis significatur affectus.

Qui benedixerit. Qui benedicunt, Christo benedicunt [Col. 0425A] in communionem paternae benedictionis assumpti. Qui autem maledicunt maledicti sunt. Judaei qui maledixerunt Christo, lacrymabiliter maledicti sunt. Quid enim posset illis evenire qui maledicunt sapientiae, et veritati et vitae, nisi ut ab his omnibus exsules jaceant? Haec enim omnia Christus est (Joan. 9).

Qui maledixerit tibi, in maledictione reputabitur: Iratusque Balac contra. (ORIG.) Ego puto quod non solum maledicit Christo, qui sermonem adversus eum profert maledictum; sed etiam qui sub nomine Christiani male agit turpiter vivit, et inhonestis verbis aut factis nomen ejus facit blasphemari. Sicut non solum Deum benedicit, qui sermonibus solis, sed et qui actibus, vita et moribus facit nomen Dei benedici.

[Col. 0425B] VERS. 11.---Dominus privavit te honore disposito. Ostendit Dominus quia etiam Balac intellexit non jam daemonum ministerio decipi Balaam, sed Dei virtute ad meliora transferri.

VERS. 13.---Non potero praeterire sermonem Domini Dei mei, ut vel boni. Sciens Balaam quod non sibi per ministros solitos responsa deferrentur, sed ab eo qui habet omnium potestatem, recte videtur protestatus se non posse praeterire verbum Domini, vel proferre aliquid boni vel mali ex ore suo. Qui enim loquitur, non potest sacrificiis vel muneribus permutari, apud quem non est transmutatio, et ideo non potest sacerdos mercede mutari, ubi Deus muneribus non movetur. Discessurus tamen Balam incipit [Col. 0425C] iterum prophetare. Et dicit: Consilium do tibi, etc.

VERS. 14.---Dabo tibi consilium (ORIG., hom. 18.) Veni, consilium do tibi, etc., usque ad tanquam qui vere videns sit et vere audierit.

VERS. 15.---Dixit Balaam. (ID.) Balaam filius Beor, etc., usque ad quae pro utilitate concessa sunt.

(GREG., lib. XV Moral., cap. 22.) Dixit homo cujus obturatus est oculus. Nescit impius mala quae facit, nisi cum pro eis puniri coeperit. Consilium Balaam contra Israelitas praebuit, sed post in poena vidit quid prius ex culpa commiserit. Electi autem quia ne peccare debeant, praevident: oculi eorum ante casum [Col. 0425D] patent. Iniquus vero post casum oculos aperit, quia post culpam jam in poena conspicit, quia malum debuit vitare quod fecit.

(VERS. 16.---Qui cadens apertos habet oculos. Saepe malus aeterna judicia admiratur, praedicationem coelestis patriae cum audit, diligit, et opera divinae dispositionis obstupescit. Jacens ergo miracula considerat, quia Dei potentiam sciendo pensat, sed vivendo non amat.

VERS. 17.---Videbo eum, sed non modo. Alia littera: Ostendam ei, et non modo. Beatificabo et non appropinquat. Haec ad illos quorum personam gerit referuntur. Quia doctores legis et scribae ostendunt Christum in lege et prophetis promissum, sed non modo; id est quando venit, sed cum plenitudo gentium [Col. 0426A] introierit, tunc ostendent, tunc beatificabunt, modo blasphemant. Sed tempus quo haec futura sunt, longe est et in fine saeculi. Ideo ait: Ostendam illi, id est populo, qui tunc salvabitur, sed non modo.

Non modo, cum ista loquor: Quia ubi venit plenitudo temporis misit Deus Filium suum (Gal. IV).

Orietur stella ex Jacob. (ORIG.) De hac stella, etc., usque ad ut utrumque evidenter prophetatum appareat.

Et percutiet duces, principatus et potestates affigens cruci (Col. II). Aliter non potest salvare Moabitas, nisi prius vastasset duces impietatis.

Vastabitque omnes. (ORIG.) Et praedabitur omnes filios Seth. Iste est Seth filius Adam, etc., usque ad de morte revocavit ad vitam.

[Col. 0426B] Et erit Idumaea possessio ejus. (ID.) Et erit Edom haereditas ei, Esau inimicus ejus, etc. Edom idem est qui Esau, etc., usque ad per obedientiam spiritus consors futurae haereditatis existet.

VERS. 18.---Israel vero fortiter aget. (Id.) Et Israel fecit in virtute. Quia scilicet tunc Edom, etc., usque ad qui potest animam et corpus perdere in gehennam.

Et perdat reliquias civitatis. (ID.) Perdet liberatum de civitate, etc., usque ad cui si commorimur, etiam convivemus (II Tim. II).

VERS. 20.---Principium. Non hoc ad historialem Amalec referri potest: non enim primus erat antiquitate; sed ad spiritalem, qui declinando populos a Deo et faciendo gentiles ex Dei cultoribus, Amalec [Col. 0426C] nominatur. Et initium gentium dicitur, quia initium dedit, ut homines fierent gentiles mutando gloriam incorruptibilis Dei in similitudinem imaginis corruptibilis hominis: ut enim in populo Dei Christus est initium, sic in populo qui declinat a Deo, et gentilis efficitur Amalec.

(ORIG.) Initium gentium Amalec, etc., usque ad et omnis secta quae a Deo populum declinat, exponatur.

VERS. 21.---Vidit quoque, etc. (ID.) Alia littera, etc., usque ad et discant non blasphemare.

Non videtur Cinaeum valde culpabiliter nominare, cui dixit Saul: Discede de medio Amalec et non percutiam te, quia fecisti misericordiam Israel, etc. (I Reg. XV.) Hujus robustum est habitaculum, si ponat in [Col. 0426D] petra, quae est Christus, nidum suum.

(RAB.) Cinaeus, etc., usque ad et omne quod praeterit cordis volatu transcendunt.

VERS. 22.---Electus. Electi de numero sapientum, veritatis inquisitores vita vivunt perpetua; unde: elucidant me, vitam aeternam habebunt (Eccli. XXIV).

Assur. Diabolus scilicet, cui haeretici traduntur dirigendi et corrigendi.

VERS. 23.---Parabola. Saepe parabolice loqui dicitur, ne quid in his non quasi parabolam, sed secundum litteram accipiamus.

Quis. Tam felix, qui haec videat, sentiat, intelligat, et credat, quod haec ita fecerit Deus.

Quando ista. Cum scilicet orietur stella ex Jacob, surget homo ex Israel, et delebit Amalec, et semen [Col. 0427A] peribit. Id est, cum veniet Christus et cultum idolorum destruet, et daemonum potestatem subjiciet.

VERS. 24.---Venient. Videtur significare quod juxta incarnationem Domini veniant Romani, Assyrios, Hebraeos et omnes orientales superaturi, et tandem regnum perdituri, secundum statuam Danielis (Dan., II); vel quod in adventu Christi in fine temporum, quod pars occidentalis significat, omnia regna mundi gladio spiritus, id est, verbo Dei superentur, et in tempore Antichristi cesset praedicatio Evangelii.

(ORIG.) Alia littera, etc., usque ad ei super omnem virtutem inimici.

Hebraeos. Hebraeus est qui de Aegypto transit ad [Col. 0427B] terram promissionis, de tenebris ad lucem, de morte ad vitam: sed non sine magno certamine potest obtinere; affligit ergo et affligitur, caedit adversarium et caeditur. Affligunt ergo Assyrii Hebraeos, id est, populum Dei, sicut affliguntur ab eis.

Etiam ipsi peribunt. (ID.) Et ipsi pariter peribunt. Non cum Hebraeis scilicet, sed pariter, etc., usque ad quos deceptio diaboli deduxit in mortem.

VERS. 25.---Surrexitque. (ID., hom. 20.) Quia Balaam Dei virtute constrictus, etc., usque ad rex vero Balac continuo consilio paruit.



CAPUT XXV.

VERS. 1.---Orabatur, etc., in Setim. Interpretatione [Col. 0427C] Hebraicorum nominum, [Figure: [Hebrew Text] 2Kb] Sittim invenimus in lingua nostra responsionem vel refutationem dici. Applicuit ergo Israel ad responsionem vel refutationem, non bene applicuit.

(ORIG., hom. 20 in Num.) Ipsa historia nos aedificat, etc., usque ad mendacio et omnibus malis, cum quibus unum corpus efficitur.

VERS. 2.---Comederunt. Quasi, etiam de his quae immolata sunt idolis comedunt, quae exsecrabilia sunt apud Deum. Quis enim consensus templo Dei cum idolis?

(ORIG.) Ait Apostolus, etc., usque ad et qui eum recipit, idolis immolata manducat.

Et adoraverunt deos earum. Nota ordinem: malos servos primo concupiscentia decipit, inde ingluvies, [Col. 0427D] postremo captivat impietas, cujus merces exsolvitur fornicatio.

(ORIG.) Salomon cum esset sapientissimus, etc., usque ad, Adolescentularum non est numerus, una tamen est columba mea.

VERS. 3.---Initiatus est Israel, etc. Consecratus est, scilicet mysteriis idoli, quod apud Madianitas praecipue a mulieribus colitur, et est species turpitudinis, sed scriptum vix reperitur quae, vel qualis sit, vel cujus formae, forte ne auditorem polluat. Cum ergo multae sint turpitudinis species, una Beelphegor dicitur. Omnis ergo qui turpe aliquid committit, in aliqua turpitudinis specie Beelphegor consecratur.

(ORIG.) Et initiatus est Beelphegor, etc. Per omnia [Col. 0428A] peccata quae committimus, etc., usque ad praedicens quia vincula et carceres maneant eum ibi.

(ORIG.) Fortassis referuntur haec ad angelos, etc., usque ad rationem reddituri pro animabus vestris.

(ID.) Populus peccat, etc., usque ad ante quem nihil potest abscondi, nihil obscurari.

(AUG., quaest. 52 in Num.) Et dixit Dominus, etc., usque ad prudentium fidei satis evidenter ostendit.

VERS. 7.---Quod cum, etc. (ORIG.) Haec aedificaverunt priorem populum, etc., usque ad et propitius nobis fiat Deus per verum Phineem Dominum nostrum Jesum Christum.

Arrepto pugione. Significat per crucem Christi non solum idololatriam, sed et omnem carnis affectum vel concupiscentiam perimi, et sic Deum placari.

[Col. 0428B] VERS. 9.---Occisi sunt viginti quatuor millia. Quia lumen veritatis et justitiae relinquentes, caecitatem idololatriae et fornicationis amaverunt, solis aeterni lumine privati, mortis tenebras incurrunt. Visibilis enim sol viginti quatuor horis orbem illustrat, et suo ambitu noctis tenebras fugat; sic et Christus ad fugandas peccati tenebras per apostolos et prophetas mundum illustrat.

VERS. 13.---Pactum. Quisquis zelo Dei compunctus carnis stimulos contemnit, comprimit; vel subjectos, ne lasciviant, corrigit, sempiternum sacerdotium acquirit, pertinens ad eumdem, de quo dicitur: Tu es sacerdos in aeternum secundum ordinem Melchisedech (Psal. CIX), cum quo aeternum regnum possidebit. [Col. 0428C] Interpretatur autem Phinees ore parcens, vel ore requievit, vel oris augurium: Eleazar, Deus meus adjutor, vel Dei adjutorium; Aaron mons fortitudinis, vel mons fortis. Quae nomina congrue praedictum sensum exprimunt: qui enim se ore continet ne prava loquatur, et mysteria coelestia exponit auditoribus, per Dei adjutorium pium laborem explens, ad montem fortitudinis, id est Christum, feliciter ascendit.

Erat autem, etc. (RAB. in Num.) Israelita qui fornicatus est cum Madianitide, etc., usque ad ubi cruciatur die ac nocte usque ad novissimum quadrantem.



CAPUT XXVI.

VERS. 1.---Postquam noxiorum, etc. (ORIG., hom. [Col. 0428D] 21 in Num). Quia illi qui primo asciti fuerant pro peccato ceciderunt, etc., usque ad his autem cuncta quae promittuntur impleta sunt.

VERS. 2.---Numerate omnem. Iterum populus numeratur et Levitae, ut interfectis primis carnalibus, novus populus Dei censeatur, qui per Jordanis baptismum transeat, et coelestis haereditatis repromissionem accipiat.

VERS. 53.---Istis dividetur terra. (ORIG., ubi supra.) Reprobatur prior populus qui est in circumcisione, etc., usque ad et merae divinitatis capaces per puritatem effecti.

(ID.) Terrae hujus divisio, etc., usque ad sed illius quae urbibus contigua est.

[Col. 0429A] VERS. 54.---Pluribus majorem. Ut scilicet numerosior tribus majora spatia terrae sortiatur; quae minor autem fuerit, hominum numero minorem.

Unus justus, secundum quod Deo acceptus, pro pluribus habetur; unde: Per unum sapientem habitabitur civitas, tribus autem iniquorum desolabitur; et unus justus pro toto mundo. Iniqui autem, etsi multi sint, exigui et pro nihilo ducuntur apud Deum (Eccli. XVI). Est ergo multitudo laudabilis; unde Abrahae quem eduxit foras, ait: Respice coelum si potes dinumerare stellas, ita erit semen tuum, etc. (Gen. XV). In quo notandum quia justus in interioribus semper consistit, quia in abscondito orat Patrem, et omnis gloria filiae regis, id est, regalis animae, intrinsecus est: sed Deus educit eum foras, cum res postulat et rerum visibilium ratio.

[Col. 0429B] VERS. 55.---Ut sors terram. Per sortem praecipitur dividi haereditas, sed video ipsummet Moysen cui ista mandantur, non sorte dividere haereditatem Ruben, Gad, et dimidiae tribui Manasse (Josue XV): Jesus quoque Nave, extra sortem dat haereditatem tribui Judae et Caleb et tribui Ephraim, et dimidiae tribui Manasse. In caeteris sors mittitur: unde puto, quod in coelesti haereditate aliqui non venient ad sortem, neque cum caeteris (quamvis sancti sint) numerabuntur, sed erit egregia eorum haereditas, sicut fuit Caleb, et tribui Judae, et Jesu filio Nave. Sicut enim cum adepta victoria dividuntur spolia, egregii bellatores cum caeteris non ducuntur ad sortem, sed optima quaeque virtutum merito percipiunt, [Col. 0429C] caeteri sorte utuntur jure victoriae: ita videtur mihi Christus Dominus meus facturus. Illis enim praecipuos et sublimes decernet honores, quorum facta magnifica et sublimes cognoscit virtutes, unde ait: Volo, Pater, ut ubi ego sum, illic et isti mecum sint. (Joan. XVII). Et alibi, Sedebitis et vos super duodecim thronos, judicantes duodecim tribus, etc. (Matth. XIX). Et alibi, Sicut tu in me, Pater, et ego in te, ita et isti in nobis unum sint (Joan. XVII). Haec omnia non sorte descendunt, sed dilectionis praerogativa.

VERS. 65.---Nisi Caleb filius Jephone, et Josue filius Nun. (ISID.) Sexcenta millia armatorum de Aegypto dicuntur egressa, et duo tantum in terram promissionis ingressi. Multi enim per baptismum ad fidem transeunt, sed ad coelestem patriam paucissimi [Col. 0429D] perveniunt, secundum illud: Multi enim sunt vocati, pauci vero electi (Matth. XX). Duo tantum ingrediuntur, propter eos qui ex utroque populo coeleste regnum adipiscuntur, vel qui per actionem et contemplationem ad aeternam beatitudinem praedestinantur.



CAPUT XXVII.

VERS. 6.---Da eis. (ORIG., hom. 22 in Num.) Dabis ei possessionem, etc. Haec secundum historiam etc., usque ad recte ergo locutae sunt filiae Saphaad.

VERS. 8.---Homo cum mortuus fuerit absque filio, etc. (ID.) Supponitur lex de successione, etc., usque ad non perdet mercedem suam.

[Col. 0430A] VERS. 12.---Ascende in montem, etc. (ID., hom. 22.) Vide quomodo qui perfectus et beatus est, etc., usque ad Ille ergo solus debet requiri, qui peccatum non fecit.

(ID.) Mors Moysi finis legis, etc., usque ad id est, sub velamento Patris et Filii et Spiritus sancti requiescet anima nostra.

VERS. 14.---Quia offendistis, etc. (AUG., quaest. 53 in Num.) Eam causam mortis Moysi dicit Dominus, quam et fratris ejus, quia scilicet non sanctificaverunt eum coram populo ad aquam contradictionis, id est quia dubitaverunt quod dono ejus posset aqua de petra profluere.

Mystice autem significatur, quia nec vetus sacerdotium, cujus personam Aaron gerebat, nec ipsa lex, cujus personam gerebat Moyses, introducunt [Col. 0430B] populum Dei in terram aeternae haereditatis: sed Jesus, in quo significatur Christus, id est gratia per fidem. Et Aaron quidem ante defunctus est quam Israel in aliquam partem terrae promissionis intraret: Moyse autem adhuc vivente capta est terra Amorrhaeorum et possessa, sed Jordanem cum eis non transiit. Ex aliqua enim parte lex observatur in fide Christiana. Ibi enim sunt etiam praecepta quae usque hodie Christiani observare jubentur. Sacerdotium vero illud et sacrificium nullam partem tenent hodie fidei Christianae, nisi quod in umbris futurorum acta et transacta. Cum vero ambobus fratribus, ut apponantur ad populum suum dicitur, manifestum est non esse in illis iram Dei, quae separat a pace [Col. 0430C] aeternae societatis. Unde patet non solum officia, sed et mortes eorum signa fuisse futurorum, non supplicia indignationis Dei.

Provideat. Nota, non elegit filios, non nepotes, nec rogat ut constituantur duces: Dei judicio electionem committit.

VERS. 16.---Provideat Dominus Deus. (ORIG.) Recessurus de saeculo, etc., usque ad ut possint eum audire filii Israel.

Spiritus. Sanctus scilicet. Non enim de spiritu hominis hoc diceret, quem nullus erat qui non haberet. Jubetur tamen manus ei imponere, ne quisquam quantalibet pollens gratia sacramenta consecrationis audeat recusare.

VERS. 20.---Et dabis. (ISID. in Num.) Jesus succedit [Col. 0430D] Moysi, etc., usque ad et remissionem peccatorum, etc.

Et partem gloriae. Quasi, facies eum socium gloriae tuae: non enim res hujusmodi quasi partiliter divisae minuuntur, sed totae sunt omnibus, totae singulis, qui earum habent societatem.

Ut audiat, etc. (ORIG., hom. 22) Si sacrificia et instituta legalia usque in praesens mansissent, Evangelii fidem exclusissent. Erat enim in illis magnitudo et reverentiae plena religio, quae primo aspectu stupefaceret intuentem. Quis enim videns sanctuarium, altare, sacerdotes sacrificium consummantes, et omnem illius rei ordinem, non putaret plenissimum hunc esse ritum quo Deus coleretur creator omnium? [Col. 0431A] Sed gratias adventui Christi, qui illa destruit quae magna videbantur in terris, et cultu Dei a visibilibus ad invisibilia transtulit, et a temporalibus ad aeterna. Sed ipse Christus aures requirit quae haec audiant, et oculos qui haec videant.

VERS. 21.---Pro hoc, etc. Moraliter instruimur, ut quisquis accipiat potestatem in populo secundum magisterium divinae legis (quae in sacerdotis officio maxime commendatur) vitam suam et subditorum ordinet atque regat.



CAPUT XXVIII.

VERS. 1.---Dixit quoque. (ORIG., hom. 23 in Num.) Alia littera, etc., usque ad qui putat aliquid se Deo praestare velut indigenti.

[Col. 0431B] (ID.) In diebus festis meis. Habet Deus dies festos suos, etc., usque ad ubi adhuc nulla sunt peccata, dies festos meos dicit.

VERS. 3.---Haec sunt sacrificia. Quaeramus ergo diligenter, etc., usque ad sed sunt alii dies festi his qui non possunt indesinenter immolare sacrificium castitatis.

VERS. 9.---Die autem Sabbati. (RAB. in Num.) Secunda ergo festivitas est, etc., usque ad qui sacerdos est in aeternum secundum ordinem Melchisedech (Hebr. V).

Et duas decimas similae oleo conspersae. (RAB.) Haec offert qui spirituali gratia repletus scientiam duorum testamentorum, docente Spiritu sancto, verbis et exemplis docet auditores suos, non pro temporali [Col. 0431C] lucro, sed pro vitae aeternae praemio.

VERS. 11.---In Kalendis. Id est in neomeniis, cum Ecclesia vel quaelibet anima soli justitiae sic propinquat, ut unus spiritus cum eo fiat, et per ipsum innovata veterem hominem abjiciat.

(ID.) Tertia festivitas neomeniae dies, etc., usque ad innovata jugulat.

Vitulos de armento. Potest in duobus vitulis jucunditas boni operis in anima vel in corpore signari: quae secundum duo Testamenta offertur Domino in duobus praeceptis charitatis.

Arietem unum. In ariete regimen disciplinae forte et immobile secundum unitatem fidei catholicae.

Agnos anniculos septem. Simplicitatem et mansuetudinem morum pro coelesti requie per gratiam septiformis [Col. 0431D] Spiritus.

VERS. 12.---Et tres decimas similae. Haec offert qui scientiam spiritualem in sanctae Trinitatis fide, oleo laetitiae illuminatus exhibet cum bono opere.

Et duas decimas. Hoc facit, qui decalogum legis in duobus praeceptis charitatis ad suam et proximorum utilitatem studet convertere, et sic totam vitam suam in suavem odorem Domino dedicare.

VERS. 13.---Et decimam decimae, etc., per agnos singulos. Hoc fit cum simplicitas morum secundum Scripturarum regulam gratia Spiritus sancti cooperante instituitur et ornatur. Bene autem haec omnia in holocaustum Domino jubentur offerri, quia haec agere debemus, non ut humanam laudem, vel praesentem [Col. 0432A] retributionem quaeramus, sed omnium bonorum datori Deo per omnia placeamus, et aeternae vitae retributionem mereamur.

VERS. 16.---Mense. (ORIG., hom. 23 in Num.) Quarto loco ponitur inter festivitates, etc., usque ad et diem festum agit cum Deo et angelis ejus.

VERS. 17.---Quintadecima die. (ID.) Sequitur huic continua festivitas, etc., usque ad efficitur nequior et deterior.

(ID.) Omnes qui imbuendi sunt altioribus disciplinis, etc., usque ad sacrificiis spiritalibus in purificatione mentis oblatis.

VERS. 26.---Dies etiam primitivorum quando offeretis novas fruges, etc. (ORIG.) Sexta festivitas dicitur novorum, etc., usque ad bonitatem, mansuetudinem [Col. 0432B] et similia.



CAPUT XXIX.

VERS. 1.---Mensis etiam septimi. (ORIG., hom. 23 in Num.) Sequitur festivitas septimorum, etc., usque ad quem posuit Deus propitiatorem in sanguine suo, per fidem.

(ORIG.) Ultimus dies festus, etc., usque ad, Cum autem venerit quod perfectum est, evacuabitur quod ex parte est (I Cor. XIII).



CAPUT XXX.

VERS. 3.---Si quis. Animae quae in perfectum virum occurrit, nemo dominatur in votis, sed libertatem suam habet in illis.

(ORIG., hom. 24 in Num.) Votorum lex ponitur, etc., [Col. 0432C] usque ad ut facias tantum quod pertinet ad divinum cultum.

(ID.) Animarum, quae in Ecclesia Dei sunt, etc., usque ad nec necesse sit nobis sub tutoribus et procuratoribus derelinqui a Patre.

Juramento constrinxerit, etc. (AUG., quaest. 56 in Num.) Non hoc ad omnem, etc., usque ad sed per votum ipse sibi efficit non licere.

VERS. 4.---Mulier si, etc. Id est, si femina, et adhuc tenera fuerit anima, cui vir, vel pater dominatur in votis: non semper in ipsa est culpa, sed interdum redit ad viros vel parentes.

Et juramentum; LXX: Et definitiones quas definivit adversus animam suam. Non quod talibus votis noceant animae suae: sed adversus animam, dicitur [Col. 0432D] adversus animalem delectationem, sicut ibi: Affligetis animas vestras.

(AUG., quaest. 57) Merito quaeritur in hoc loco etiam de voto virginitatis: mulieres enim, etiam virgines, in Scriptura solent appellari; et videtur Apostolus de patre loqui, cum dicit: Servet virginem suam, et det virginem suam, etc. (I Cor. VII). Hoc modo, nuptum ubi nonnulli intellexerunt virginem suam, id est virginitatem suam: nulla tamen hoc simili Scripturarum locutione demonstrant, cum sit inusitatissima.

VERS. 6.---Nec obnoxia tenebitur. LXX: Dominus mundabit eam, quia abnuit pater ejus. Id est mundam habebit, et judicabit, sicut dicitur: Mundabit eum sacerdos, et mundatione non mundabis reum (Levit. [Col. 0433A] XIII). Id est non dices mundum eum qui immundus est.

VERS. 7.---Si maritum. Id est, si adulta et viripotens fuerit ad concipiendum semen verbi Dei, et doctrinae spiritalis capienda secreta; unde: Volo autem omnes vos uni viro virginem castam exhibere Christo (II Cor. XI).

(AUG. quaest. 59) Quia Dominus mandavit, etc., usque ad cum ipse Deus hoc praeceperit, et hoc voluerit.

VERS. 11.---Uxor in domo. (AUG.) De illa prius dixit, quae in domo patris sui vovit, etc., usque ad sic tamen, ut non nisi rationi motio illa consentiat.



CAPUT XXXI

[Col. 0433B] VERS. 2.---Ulciscere prius. (ORIG.) Scandala filiis Israel Madianitarum tergiversatione acciderant, etc., usque ad ubi recte ambulanti deceptio ad peccandum subjicitur.

Et sic colligeris. Novissime inquit: Apponeris ad populum tuum, etc. Hoc contra Samaritas, qui negant resurrectionem mortuorum, nec fidem futuri saeculi recipiunt. Nemo enim apponitur ad eos qui non sunt: constat ergo esse aliquem populum cui Moysen dicit esse apponendum.

VERS. 4.---Mille viri de singulis, etc. (RAB. in Num., tom. II.) Adverte divinae virtutis magnificentiam, etc., usque ad talibus enim armis instructi diabolica castra fugabimus.

VERS. 8.---Et reges eorum, etc. (ORIG., hom. 25 [Col. 0433C] in Num.) Interficiuntur reges Madianitarum, etc., usque ad factus est nobis a Deo justitia, et pax, et redemptio.

Balaam quoque. Patet consilio Balaam subornatas esse mulieres Madianitarum quae deciperant Israel; unde hic velut auctor sceleris interficitur.

(ORIG.) Dictum est superius, quod Balaam rediit in locum suum. Sed forte reversus est, quamvis Scriptura non dixerit: vel forte in locum suum rediit ab eo loco ubi sacrificia faciebat, in eum scilicet locum, ubi tanquam peregrinus habebat hospitium; non enim dictum est in domum suam, aut in patriam suam. De Balac autem dictum est, ad semetipsum. Id est, ubi tanquam dominus habitabat.

Cur feminas. (RAB.) Mystice feminam in praedam [Col. 0433D] de bello revertens servat, etc., usque ad, ut quae Deo placita sunt desideremus, et perficere studeamus.

VERS. 16.---Ad suggestionem. Hic evidentius ostenditur ipsius Balaam suggestione mulieres subornatas fuisse.

(ISID.) Non dubitavit Balaam, oblata copia feminarum, fornicationis ruina Israelitas collapsuros, quia concupiscibiles animae eorum partes sciebat esse corruptas: ita daemones unumquemque pertentant, illis affectibus animae laqueos tradentes quibus nos senserint aegrotare.

VERS. 21.---Eleazar. Nota quod Eleazar non ad omnem populum, sed ad viros virtutis loquitur, [Col. 0434A] qui revertebantur de praelio: viri autem virtutis sunt, qui ad bellum procedunt, qui in agone contendunt, et ab omnibus se abstinent; alii vero non viri sunt virtutis.

VERS. 22.---Aurum. Tempus belli est in hoc mundo contra nequitias spirituales et concupiscentias carnales. Spectat nos angelorum chorus, et virtutum coelestium pia erga nos pendet exspectatio, quando vel quomodo de praelio revertamur, quis plus afferat auri vel argenti, quis lapides pretiosos curiose intuetur. Requirunt etiam qui deferunt aes, qui ferrum, qui plumbum, vel vas ligneum, vel fictile aut aliquid hujusmodi magnae domus usibus necessarium. Secundum ergo ea quae quisque detulerit, mansionis ei meritum deputabitur. Probantur tamen [Col. 0434B] haec omnia, alia per ignem, alia per aquam uniuscujusque opus quale sit ignis probabit.

Et lavabitis, etc. (ORIG., ubi supra.) Vides quomodo purgatione indiget omnis qui exit de praelio hujus vitae, etc., usque ad ut mundus ingrediatur civitatem Dei.

VERS. 27.---Qui pugnaverunt. (ORIG., hom. 26 in Num.) Sunt quidam in populo Dei, etc., usque ad tanto praestantior est numerus quingentorum quam quinquaginta.

(ORIG.) Differentias esse profectus et meritorum in populo fidelium, etc., usque ad Catenulae vero verbi et doctrinae connexiones significant.

VERS. 50.---Depreceris. (ORIG.) Ad propitiandum Deum pro nobis, etc., usque ad pro quibus solis decet [Col. 0434C] eum propitiari.

VERS. 51.---Susceperuntque. Alia littera: Et accepit Moyses et Eleazar sacerdos aurum ab omnibus tribunis et centurionibus, et intulit illud in tabernaculum testimonii memoriale filiis Israel coram Domino. Nota quia quae dicuntur, non ad conspectum visibilem, sed ad mentis memoriam referuntur. Beatus enim est qui recordatur se aliquid boni operis fecisse coram Domino et obtulisse munera beneplacita Deo, virtutes scilicet animi et ornamenta pietatis.



CAPUT XXXII.

VERS. 1.---Filii autem Ruben, etc. (ORIG., hom. 26 in Num.) Omnia quae dicuntur non solum ex sermone, [Col. 0434D] qui dicitur, pensanda sunt, sed ex persona dicentis, etc., usque ad sed per Moysen haereditatem extra Jordanem accipiunt.

VERS. 4.---Terra quam percussit Dominus. (GREG., lib. XXVII Moral., cap. 10.) Sunt multi in Ecclesia qui parvuli esse despiciunt, etc., usque ad dum transitoriis excaecantur.

Jumenta plurima. (ORIG.) Jumenta et pecora multa sunt, etc. Prior populus, etc., usque ad qui est terra promissionis intrare.

VERS. 29.---Si transierint filii Gad et filii Ruben, etc. (ORIG., hom. 26.) Alia littera, etc., usque ad sed quae sursum est, et libera, et mater omnium nostrum est.



CAPUT XXXIII.
[Col. 0435A]

VERS. 1.---Hae sunt mansiones, etc. (ORIG., hom. 27 in Num.) Diversas creavit Deus ciborum differentias, etc., usque ad aliam vero, qua post resurrectionem ascensura ad coelos, non subito nec importune condescendit, sed per multas mansiones, in quibus singulis lumine sapientiae illustrata ad ipsum patrem luminum perveniat.

Per turmas suas. Septuaginta sic: Cum virtute sua, Christo, scilicet, qui est Dei virtus et Dei potentia. Cum ipso ergo ascenditur, qui ad nos descendit ut ascenderemus. Qui enim descendit, ipse est qui ascendit, etc. (Ephes. IV). Unde: Tecum descendam in Aegyptum, etc. (Genes. XLVI). Ideo, non erat in [Col. 0435B] tribubus eorum infirmus.

In manu Moysi et Aaron quas descripsit, etc. (ORIG., ibid.) Non enim tantum scientiam legis et fidei, etc., usque ad unum enim opus utriusque manus est, et una perfectionis expletio.

VERS. 2.---Moyses juxta castrorum loca, quae Domini jussione, etc. Et scripsit Moyses profectiones eorum et mansiones per verbum Domini, ut scilicet legentes quantae nobis immineant profectiones et mansiones, praeparemus nos ad hanc viam, nec segniter tempus nostrum consumamus: ne dum vanitatibus immoramur, et singulis quae ad visum, auditum, tactum, odoratum, gustumque veniunt, delectamur, praetereat tempus, nec spatium viae expleamus, sed in medio deficiamus quasi in deserto. [Col. 0435C] Idcirco enim venimus in hunc mundum, ut transeamus de virtute in virtutem, neque permaneamus pro terrenis in terra, sicut ille qui dicebat: Anima, habes multa bona: manduca, bibe et laetare (Luc. XII). Ait enim illi Dominus: Stulte, auferetur a te hac nocte anima tua (Ibid.). Non dixit in hac nocte, nec in hac die, sed hac nocte: nocte enim perimitur, sicut primogenita Aegyptiorum, quia dilexit mundum et tenebras ejus, socius rectorum mundi hujus, tenebrarum harum. Tenebrae autem et nox mundus iste dicitur, pro his qui in ignorantia vivunt, nec lumen veritatis recipiunt, et ideo de Ramesse ad Soccoth non transeunt.

VERS. 3.---Profecti igitur, etc. Filii Israel adhuc in Aegypto positi quartadecima die fecerunt pascha, [Col. 0435D] et initium quoddam festivitatis. Sequenti ergo die, qui est primus azymorum, quinto decimo, scilicet primi mensis, profiscuntur de Ramesse, et veniunt in Soccoth, ut ibi faciant festivitates azymorum, vel diem. Quis haec intelligat? Quis vel ex parte cognoscat? sicut Apostolus dicit: Ex parte scimus, et ex parte prophetamus (I Cor. XIII). Quis enim intelligit quomodo ex parte dies festos agimus, ut nemo nos judicet in parte diei festi, aut neomeniae, aut sabbati? (Coloss. II.) Omnis enim dies festus, qui hic agitur, in parte geritur, non in integro: sed cum exieris de Aegypto, tunc erit tibi perfecta festivitas. Scito tamen quia post illud pascha, quod in Aegypto factum est semel, invenitur in deserto aliud [Col. 0436A] celebratum cum lex data est: et post haec nusquam geri nisi in terra promissionis.

(ORIG.) Hic ordo et distinctio mansionum valde necessaria est, etc., usque ad proficiscitur ex Soccoth, et applicat in Ethan.

Manu excelsa. Ubi non est humanum opus, neque terrenum, sed divinum, ibi excelsa manus nominatur: per manum enim opus intelligitur.

VERS. 4.---Et in diis eorum. Omnes dii gentium daemonia. In quibus faciet Dominus vindictam in die judicii. Facit et nunc, cum qui ab illis deceptus fuerat, ut idola coleret, per verbum Domini conversus Deum colit; vel cum fornicator ad pudicitiam convertitur, et se errasse deplorat, ipsius poenitentiae lacrymis uritur daemon; vel de superbia ad humilitatem, [Col. 0436B] de luxuria ad parcimoniam. Quantis eos putas agi tormentis, si quem videant vendere omnia sua, et dare pauperibus, et tollere crucem suam, et sequi Christum: vel cum viderint fraudis suae nebulas per agnitionem divinae legis reserari? Non enim sine ipsis consummatur peccatum. Nobis ergo summopere agendum est, ne Aegyptiorum primogenita, vel deos eorum, quos Dominus exstinxit, resuscitemus in nobis, si dederimus eis locum operandi in nobis quae Dominus odit. Sic enim Dominus puniet deos Aegyptiorum de emendatione nostra et conversatione.

VERS. 5.---In Soccoth. In tabernaculis. Dum enim peregrinamur in corpore, in tabernaculis habitamus. Cum exierimus de Aegypto, id est, de saeculo, [Col. 0436C] primum tabernacula figimus, scientes quia ad ulteriora, et ad terram sanctam, coelestem scilicet, properamus.

VERS. 6.---De Soccoth. (ORIG., hom. 27.) Proficiscuntur ex Soccoth, etc., usque ad ut non ibi moretur, sed ut victoriam consequatur.

In Etham. Etham sana fortitudo, vel professio, in qua fortitudinem et robur assumimus, ne in via deficiamus.

(HIERON., epist. ad Fabiolam.) Quarta mansio est Phihahiroth, etc., usque ad falso sibi assumens vocabulum virtutis et dexterae, cum totus sit in sinistra.

VERS. 8.---In Mara, etc. (ID., ibid.) Quinta mansio est Mara, etc., usque ad ne refugias ergo applicare [Col. 0436D] ad amaritudinem.

VERS. 9.---In Elim ubi erant. Profectique de amaritudine venerunt in Elim, ubi sunt duodecim fontes aquarum, et septuaginta palmae erant. Vides post amaritudines et tentationum asperitates quam amoena te suscipiant loca! Non venisses ad palmas, nisi tentationum amaritudines pertulisses; nec ad dulcedinem fontium, nisi tristia et aspera superasses. Non quod in his sit finis itineris et perfectio cunctorum, sed dispensator animarum Deus interserit laboribus quaedam refrigeria, quibus recreata anima promptior reddatur ad aliquos labores. Elim interpretatur arietes: arietes sunt duces gregis, hi sunt apostoli duces gregis Christi, qui sunt etiam duodecim [Col. 0437A] fontes. Sed quia non solum illos elegit Christus, sed et alios septuaginta, ideo septuaginta arbores scribuntur esse palmarum, et ipsi enim apostoli nominantur; unde Paulus: Deinde apostolis omnibus. Haec te amoenitas post amaritudinem, haec requies post laborem, haec gratia suscipiat tentationem.

VERS. 10.---Sed et inde egressi, etc., super mare Rubrum. Quia post apostolicam doctrinam et dulces fructus triumphorum, interdum apparent praeterita discrimina.

Profectique de Elim applicuerunt juxta mare Rubrum. Nota quia jam non intrant in mare, sufficit semel intrasse; sed applicant juxta, et mare quidem vident et undas, sed motus ejus et impetus non [Col. 0437B] timent.

Mari Rubro, etc. (HIERON., ubi supra.) Hebraice etc., usque ad postquam egressi sunt de Ramesse.

VERS. 11.---In deserto Sin. (HIERON., ibid.) Profectique de mari Rubro castrametati sunt in deserto Sin, etc., usque ad quia plures desertae filii, quam ejus quae habet virum.

Profectique de mari Rubro applicaverunt in desertum Sin. Sin, rubus interpretatur vel tentatio: ibi jam incipit arridere bonorum spes, ubi de rubo apparuit Dominus, et responsa dedit Moysi, et initium visitationis filiis Israel. Solet enim in visionibus esse tentatio; solet enim angelus iniquitatis transfigurare se in angelum lucis, et ideo sollicite agendum est ut discernas visiones. Unde Jesus Nave, [Col. 0437C] cum visiones videret, interrogat eum qui apparuit, Noster es, an adversariorum? Ita ergo proficiscens anima cum invenerit discretionem visionum probabitur spiritalis esse. Est enim inter dona Spiritus sancti discretio spirituum.

VERS. 12.---In Daphca. Hebraice Daphquah, [Figure: [Hebrew Text] 2Kb] id est pulsatio. Post responsa Domini, post octavum numerum resurrectionis Christi, incipimus sacramenta pulsare.

(ORIG.) Profecti de deserto Sin, venerunt in Daphca, quae interpretatur sanitas. Nota ordinem profectuum. Ubi spiritalis efficitur anima, et discretionem habet visionum, pervenit ad sanitatem, ut merito dicat: Benedic, anima mea, Domino, qui sanat omnes languores tuos. Multi sunt languores animae, [Col. 0437D] avaritia scilicet, superbia, jactantia, formido, inconstantia et similia.

Castrametati sunt. (HIERON., ibid.) Decima mansio in Exodo non habetur, etc., usque ad et impleri Scripturam: Panem angelorum manducabit homo (Psal. LXXVII).

Profectique de Daphca veniunt in Alus, id est, labores. Nec mireris si sanitatem sequuntur labores, quia ideo sanatur anima, ut delectabiliter laboret, et dicatur ei: Labores manuum tuarum quia manducabis, beatus es et bene tibi erit (Psal. CXXVII).

VERS. 14.---Raphidim. (HIERON., ibid.) Castrametati sunt in Raphidim, etc., usque ad solent daemonum tentamenta consurgere.

[Col. 0438A] (ORIG.) Post haec veniunt in Raphidim, quae interpretatur laus judicii. Bene laus sequitur post labores, sed laus judicii: fit ergo digna laude anima, quae recte judicat et discernit, quae scilicet spiritualiter dijudicat omnia, et a nemine dijudicatur.

VERS. 15.---In deserto Sinai. (HIER.) Sinai duodecima mansio. Statim tibi veniat in mentem apostolorum numerus. Una de pluribus, sed major omnibus, non separatur in ordine, praecellit in merito. Ad hanc quadragesima septima die perveniunt dicente Scriptura: Mense tertio egressionis filiorum Israel de Aegypto, in hac die transierunt in solitudinem Sinai (Exod. XIX), post pervenitur in desertum Sina.

Sina quidem locus deserti est, quae supra Sin nominavit: [Col. 0438B] sed hic magis locus montis, qui in ipso deserto est, appellatur, qui ex vocabulo deserti Sina dicitur. Postquam ergo laudabilis judicii facta est anima, et rectum coepit habere judicium, datur ei lex a Deo, quia capax est divinorum secretorum, et coelestium visionum.

VERS. 16.---Ad sepulcra concupiscentiae, etc. (HIERON.) Tertia decima mansio sepulcra concupiscentiae. Est autem sensus ille de Evangelio, quod Dominus Jesus baptizatus, statim a Spiritu deductus est in desertum, et tentabatur a diabolo (Matth. IV). Itaque Israel post familiarem cum Deo sermonem, postquam juxta montem Sinai commoratus est, anno uno et diebus quatuor, mira dispositione castrorum egressus est in solitudinem Pharan, quae interpretatur [Col. 0438C] onager, vel feritas; ibique succumbit malae bestiae fastidiens coelestem panem.

(ORIG.) Profecti de Sina, veniunt ad sepulcra concupiscentiae, ubi scilicet sepultae sunt et obrutae concupiscentiae, et exstincta omnis cupiditas, ne ultra concupiscat caro adversus spiritum, mortificata scilicet morte Christi.

VERS. 17.---In Haseroth. (HIERON.) Quarta decima mansio in Haseroth, quae interpretatur atria. Ibi Aaron et Maria propter Aethiopissam contra Moysen murmurant, et in typum murmurantis contra Ecclesiam de gentibus congregatam populus Judaeorum lepra perfunditur, nec redit ad tabernaculum cum pristina sanitate, donec statutum plenitudinis gentium tempus compleatur.

[Col. 0438D] (ORIG.) Post haec venitur in Haseroth, quod interpretatur atria perfecta vel beatitudo. Intuere, viator, diligentius quis sit ordo profectuum: postquam sepelieris et mortificaveris concupiscentias carnis, venies ad amplitudines atriorum, et venies ad beatitudinem. Beata est enim anima quae jam nullis vitiis carnis urgetur.

VERS. 18.---In Rethma. (HIERON., ubi supra.) Castrametati sunt in Rethma, etc., usque ad et claro sonitu Evangelium praedicemus.

(ORIG.) Inde venitur in Rethma sive Pharan. Rethma visio consummata interpretatur; Pharan vero os visibile. Quid, nisi ita crescat anima, ut cum desierit molestiis carnis urgeri, visiones habeat [Col. 0439A] consummatas, et rerum perfectam capiat intelligentiam? causas scilicet incarnationis verbi Dei, et rationes dispensationum ejus altius cognoscens.

VERS. 19.---In Remmomphares. (HIERON.) Mali Punici divisio, in quo significatur Ecclesia quasi multa grana uno cortice contegi: dum omnem turbam credentium in fidei unitatem concludit. Vel varietas et consonantia virtutum, unde: Multitudinis credentium erat cor unum et anima una (Act. IV); sicque divisi sunt singuli gradus, ut omnes eadem compage teneantur.

(ORIG.) Inde venitur in Remmomphares, ubi scilicet divitiarum et coelestium rerum a terrenis et infimis discretio fit, crescente enim intellectu animae, notitia ei excelsorum praebetur, et judicium [Col. 0439B] datur quo sciat a temporalibus aeterna, et a perpetuis caduca separare.

VERS. 20.---In Lebna, etc. Laterem scilicet. In hoc enim transitu nunc crescimus, nunc decrescimus, et post multos profectus saepe ad laterem, id est carnalia opera redimus. Post haec venitur in Lebna, quod interpretatur dealbatio. Scio in aliis dealbationem culpabiliter poni, ut cum dicitur paries dealbatus, et monumenta dealbata. Hic autem dealbatio est de qua dicitur: Lavabis me et super nivem dealbabor (Psal. L); et, si fuerint peccata vestra sicut Phoenicium, ut nivem dealbabo. Et alibi, Nive dealbabuntur in Selmon. Et vetusti dierum capilli dicuntur esse candidi, id est, albi sicut lana. Haec igitur dealbatio ex splendore verae lucis intelligitur [Col. 0439C] provenire, et ex visionum coelestium claritate descendere.

VERS. 21.---In Ressa. Frena scilicet. Si enim ad lutulenta opera descendimus, infrenandi sumus, et cursu vagi atque praecipites Scripturarum retinaculis dirigendi.

(ORIG.) Post haec fit mansio in Ressa, etc., usque ad ergo est visibilis vel laudabilis tentatio.

VERS. 23.---In monte Sepher. (HIERON.) Pulchritudinis. Mons autem pulchritudinis est Christus. Vicesima mansio in monte pulchritudinis constituta est, de qua dicitur: Domine, quis habitabit in tabernaculo tuo? etc. (Psal. XIV). Vides quid prosint frena: a vitiis nos retrahunt, ad virtutum choros introducunt, [Col. 0439D] et in Christo monte pulcherrimo habitare faciunt.

(ORIG.) Alia littera. Inde venitur in montem Sepher, quod tubicinatio dicitur. Tuba signum belli est, ubi enim se tantis ac talibus virtutibus armatam sentit anima, necessario procedit ad bellum, quod est contra principatus et potestates, et hujus mundi rectores. Vel tuba canit in verbo Dei doctrinae scilicet et praedicationis: ut qui audierit tubam, praeparare se possit ad bellum.

VERS. 24.---In Arada. (HIERON.) Miraculum. Et nota ordinem, post frenos in Ecclesiam intromittimur, inde ad montem Christi ascendimus, in quo positi miramur quae nec oculus vidit, nec auris audivit.

[Col. 0440A] (ORIG.) De monte Sepher venerunt in Arada, quod interpretatur idoneus effectus, ut scilicet dicat: Idoneos nos fecit ministros Novi Testamenti (I Cor. II).

VERS. 25.---Maceloth. Coetus; haec est Ecclesia de qua dicitur: Ecce quam bonum et quam jucundum, habitare, fratres, in unum (I Cor. III). Vel consonantia omnium virtutum.

(ORIG.) Inde venitur ad Maceloth, quod interpretatur ab initio. Contemplatur enim qui ad perfectionem tendit initium rerum, imo cuncta ad eum refert qui erat in principio apud Deum, nec ab isto unquam recedit initio.

(HIER.) Ex hac venitur in Maceloth, quod est principatus vel virgae, utroque potestas indicatur, et quod anima eousque profecerit, ut dominetur corpori [Col. 0440B] quasi tenens virgam potestatis, imo toti mundo, cum dicit: Mihi mundus crucifixus est, etc. (Gal. VI).

VERS. 26.---Thahath. Pavor, qui est custos beatitudinis, ut qui tantum ascendit, non superbiat; quasi: Venisti ad ecclesiam, ascendisti ad montem pulcherrimum, stupore et miraculo tuo Christi magnitudinem confiteris. Vides ibi multos virtutis socios: Noli altum sapere, sed sapere ad sobrietatem [Rom. XII]. Timor virtutum custos, securitas labilis, unde: Virga tua et baculus tuus, ipsa me consolata sunt (Psal. XII). Hoc est dum tormenta formido, gratiam acceptam servo.

(Orig.) Post haec fit mansio in Thahath, quod est confirmatio vel patientia. Necesse est enim eum qui vult aliis prodesse, multa pati, et cuncta patienter [Col. 0440C] ferre; unde: Ego enim ostendam ei quanta oporteat eum pati pro nomine meo (Act. IX).

VERS. 27.---Castrametati sunt in Thare. (HIERON.) Id est malitia, etc., usque ad et Elias a corvis pascitur.

(ORIG.) Inde venitur ad Thare, quod est contemplatio stuporis, id est extasis cum alicujus magnae rei stupescit animus admiratione.

(HIERON.) Thare malitia vel pastura, quod ad praepositos Ecclesiae, vel ad custodiam animae refertur, ut sollicitus sit qui pascit, ne diabolus in caulas ovium, id est ecclesias aliquo vitiorum foramine se ingerat.

VERS. 28.---Methcha. (ID.) Dulcedo. Quasi: ascendisti [Col. 0440D] in excelsum montem patris, et miratus es virtutum choros, timuisti ruinam, abjecisti insidiatores, ideo dulcis te fructus laboris insequitur, ut dicat Psalmista: Quam dulcia faucibus meis eloquia tua (Psal. CXVIII)! Samson, qui abegerat a fructibus suis aves, et vulpes quae exterminant vineas colligaverat, leonem quoque interfecerat rugientem, favum invenit in ore mortui.

Post haec venerunt ad Methcha, quod interpretatur mors nova: mors autem nova est, quando Christo commorimur et consepelimur, ut convivamus ei.

VERS. 29.---Hesmona. Quae interpretatur festinatio, quia post dulces fructus laboris non debemus [Col. 0441A] esse otiosi, sed obliti praeteritorum in futura nos extendamus.

(ORIG.) Inde ad Seman venitur, quod os, vel ossa significare dicitur, in quo virtus et robur patientiae declaratur.

VERS. 30.---Moseroth. (HIERON.) Vincula, vel disciplina. Ut magistrorum teramus limina; et praecepta virtutum, ac mysteria Scripturarum, vincula putemus esse aeterna contra diaboli potestatem et vincula: quibus diruptis vicit hostes Samson. De quibus dicitur: Dirupisti vincula mea (Psal. CXV). Qui vinculo Christi fuerit ligatus, dicet: Sinistra ejus sub capite meo et dextera ejus amplexabitur me (Cantic. II).

(ORIG.) Inde ad Moseroth, quod est excludens, ut [Col. 0441B] jam excludat suggestiones contrarii spiritus de cogitationibus suis; unde: Si spiritus potestatem habenti ascenderit super te, locum tuum ne dimittas (Eccli. X). Tenendus est ergo locus, et excludendus adversarius, ne inveniat locum in corde nostro, unde: Nolite locum dare diabolo (Ephes. IV).

VERS. 32.---Benejaacan venerunt, etc. (HIERON.) Filii necessitatis vel stridoris vicesima octava mansio. Nota numerum, quia si ab uno incipias, et paulatim addens ad septimum usque pervenias, vicesimus octavus efficitur.

(ID.) Benejaacan interpretatur filii necessitatis vel stridoris. De his filiis dicitur: Afferte Domino filios arietum (Psal. XXVIII). Cum autem divinis Scripturis fueris eruditus, et leges earum et testimonia [Col. 0441C] scieris esse vincula charitatis, et contendens cum adversariis ligabis eos, et vinctos duces in captivitatem, et de hostibus et captivis efficies liberos Dei; et filii stridoris timore supplicii, ubi est fletus et stridor dentium, deserentes vincula diaboli, Christo colla submittent.

(ORIG.) Post haec venitur ad Benejaacan, quod significat fontes vel excolationes, ubi scilicet divinorum verborum fontes haurit, usquequo excolet eos bibendo, ut nec minimum quidem mandatum praetereat, imo nec unum iota, aut unus apex de verbo Dei in intellectu ejus habeatur otiosus.

Montem. (HIERON.) Gadgad vel Galgath, interpretatur nuntius, vel actio, vel concisio. Non enim possumus facere filios necessitatis, nisi praeceptores [Col. 0441D] eorum interfecerimus, nec parcat manus nostra armum aut extremum auriculae extrahere de ore leonis, et nuntiaverimus praemia futura, et accinctos esse in rebellando docuerimus; unde: Maledictus qui facit opus Dei negligenter et prohibet gladium suum a sanguine (Jerem. XLVIII). Et David: In matutino interficiebam omnes peccatores terrae (Psal. C).

(ORIG.) Post haec venit in Gadgad, quod interpretatur tentamentum, vel constipatio. Fortitudo quaedam in Deo et munimen, est animae tentamentum. Ita enim virtutibus admiscetur, ut videantur usque eo nec decorae esse nec plenae, et ideo proficiscentibus ad virtutem variae et frequentes mansiones in tentationibus fiunt. Quas cum transieris, applicabis [Col. 0442A] in Jetebatha: Jetebatha interpretatur bona; ad bonum ergo non nisi post tentationum experimenta venitur.

Jetebathae. (HIERON.) Bonitas, quae est Christus: ut cum venerimus ad perfectum virum, sacerdotalem gradum, et aetatem plenitudinis Christi, in qua Ezechiel erat juxta fluvium Chobar (Ezech. I), possimus cum David in psalmo canere: Domine, in te speravi non confundar in aeternum (Psal. XXX). Pastor enim, bonus ponit animam suam pro ovibus suis. (Joan. X.)

VERS. 34.---Hebrona. (ID.) Transitus, id est mundus. Praeterit enim figura hujus mundi, in quem venientes sancti cupiunt ad meliora transire. Ad hanc mansionem venit verus Hebraeus, id est transitor, qui dicere potest: Transiens, videbo visionem hanc [Col. 0442B] magnam (Exod. III); unde: Et non dixerunt qui praeteribant, Benedictio Domini super vos. (Psal. CXXVIII.)

(ORIG.) Inde applicuerunt in Hebrona, quod est transitus: transeunda enim sunt omnia, quod etiam si ad bona venias, oportet te ad meliora transire, usquequo ad illud bonum venias, in quo semper debeas permanere.

VERS. 35.---In Asiongaber. (HIER.) Asiongaber ligna viri. Quia scilicet saltuum et omnium arborum genera possunt multitudinem gentium figurare. Hucusque solitudo Pharan decimas octavas continet mansiones, quae descriptae in catalogo in superiori itinere non ponuntur.

(ORIG.) Post haec venitur ad Asiongaber, quod interpretatur [Col. 0442C] consilia viri. Si quis desiit puer esse sensibus, pervenit ad consilia viri, sicut ille qui dicebat: Quando autem factus sum vir, evacuavi quae erant parvuli (I Cor. XIII). Sunt ergo magna consilia viri; unde: Aqua alta consilium in corde viri. (Prov. XX.)

VERS. 36.---In desertum, etc. (HIERON.). Quaeritur, etc., usque ad de hac mansione dicitur: Commovebit Dominus desertum Cades.

(ORIG.) Hinc iterum Sin, id est tentatio, quia nec aliter expedit hoc iter agere. Aurifex enim vas necessarium facere volens frequenter admovet igni, subdit malleis, rasoriis perstringit, ut purgatius fiat, et ad speciem, quam prospicit artifex, perveniat.

(ID.) Post haec venerunt ad Pharan Cades, etc., [Col. 0442D] usque ad Alius enim in valle, alius in campis, alius moritur in monte, alius in monte montis.

(ID.) Inde applicatur in monte Hor, quod interpretatur montanus. Venit enim ad montem Dei, ut fiat mons uber, mons coagulatus. Vel ab eo quod semper in monte Dei habitet, dicatur montanus.

VERS. 38.---Aaron sacerdos in, etc. (ISID.) Eodem anno mortuus est Aaron, quo novus populus terram promissionis intraturus erat. Et quanquam in monte, Eleazaro sacerdotium dereliquerit, et lex eos qui eam impleverint perducat ad summum; tamen ipsa sublimitas non est trans fluenta Jordanis, sed in extremis terrenorum operum finibus. Et plangit eum populus triginta diebus: Aaron, plangitur, [Col. 0443A] Jesus non plangitur; in lege, descensus ad inferos; in Evangelio, ad paradisum ascensio.

VERS. 40.---Audivitque. (ISID.) Audivit quoque Chananaeus quod venisset Israel, et in loco exploratorum, ubi quondam populum offendisse noverat, iniit praelium et captivum duxit Israel. Rursum in eodem loco expugnatur, ex voto victor vincitur, superant victi. Per quod intelligimus, ut cum nos auxilio Dei destitutos hostes captivarint, non desperemus salutem, sed iterum pugnemus. Potest fieri ut vincamus, ubi victi sumus. Appellaturque nomen loci illius Horma, id est anathema.

VERS. 41.---In salmona. (HIERON.) Castrametati sunt in Salmona, etc., usque ad manna fastidiunt, a serpentibus vulnerantur.

[Col. 0443B] (ORIG.) Sequitur, etc., usque ad Christus est, et Spiritus sanctus.

(HIERON.) Salmona imaguncula, quia ibi expressa est imago Salvatoris per serpentem aeneum qui in ligno pependit.

VERS. 42.---Phunon. Os, quia cum passionem Filii Dei cognoscimus, quod corde credimus, ore pronuntiamus, secundum illud: Corde creditur ad justitiam, etc. (Rom. X)

(ORIG.) Hinc venitur ad Phunon, quod putamus esse oris parcimoniam; qui enim potuerit mysterium Christi, et Spiritus sancti intueri, et viderit vel audierit quae non licet homini loqui, necessario habebit oris parcimoniam, sciens quibus, quando vel quomodo de mysteriis divinis oporteat loqui.

[Col. 0443C] VERS. 43.---Oboth. (HIERON.) Magi vel pythones, quia post imaginem Dei quae in corde ratione monstratur, et confessionem fidei quae ore profertur, consurgunt serpentes, et maleficae artes ad bella nos provocant. Sed omni custodia servantes cor nostrum, obturemus aures nostras ne audiamus voces incantantium et carmina sirenarum.

(ORIG.) Post hoc venitur in Oboth. Cujus nominis quamvis non invenerimus interpretationem, non dubitamus sicut in caeteris, et in hoc consequentiam profectuum conservari.

VERS. 44.---In finibus. Significat secundum litteram, quod hucusque fuerunt in finibus Idumaeorum, et nunc veniunt ad terminos Moab.

(ORIG.) Sequitur post haec mansio Gai, id est [Col. 0443D] Chaos: appropriat enim per hoc profectus ad sinum Abrahae, qui ait: Inter nos et vos magnum chaos firmatum est (Luc. XVI), ut cum Lazaro requiescat.

In Dibongad. (HIERON.) Dibongad, etc., usque ad sed econtrario solitudinem nobis propositam noverimus.

(ORIG.) Inde venitur iterum ad Dibongad, etc., usque ad quam perfecte et pie de Deo sentiat cognoscatur.

VERS. 46.---Helmondeblathaim. (HIERON.) Quod interpretatur, etc., usque ad vix populi precibus liberatum.

(ORIG.) Post haec venitur in Helmondeblathaim, quod interpretatur contemptus ficuum, id est ubi [Col. 0444A] contemnantur penitus terrena: nisi enim contempta fuerint, quae delectare videntur in terris, ad coelestia transire non possumus.

VERS. 47.---Venerunt ad montem Abarim contra Nabo, etc. (HIERON.) Quadragesima prima mansio vertitur in montes transeuntium, et est contra faciem montis Nabo.

(ORIG.) Sequitur mansio Abarim, quod est transitus contra Naban, quod est abscessio. Ubi enim per has omnes virtutes anima transierit, et ad summum perfectionis ascenderit, transit jam de saeculo, et abscedit sicut Henoch, qui non inveniebatur, quia transtulit illum Deus. Quod si videatur adhuc in saeculo esse, et in carne habitare, tamen non invenitur in ullo saeculari actu, quia transtulit illum Deus [Col. 0444B] in regionem virtutum.

(HIERON.) Hic moritur Moyses, terra promissionis ante conspecta. Nabo interpretatur conclusio, in qua finitur lex, et non invenitur ejus memoria, sed gratia Evangelii sine fine perseverat. Et notandum quod mansio transeuntium in montibus sita est, et adhuc profectu indiget: post montana enim ad campestria Moab et Jordanis fluenta descendimus, qui interpretatur descensio. Nihil enim tam periculosum quam gloriae cupiditas et jactantia, et animus conscientia virtutum tumidus.

VERS. 48.---Ad campestria Moab. (ID.) In quadragesima secunda mansione, etc., usque ad et spinas quae suffocaverunt sementem verbi Dei de quibus dicitur: Versatus sum in miseria, dum mihi configitur [Col. 0444C] spina (Psal. XXXI).

(ORIG.) Ultima mansio est, etc., usque ad profectum mentis indicant et incrementa virtutum.

VERS. 51.---Transieritis Jordanem, id est cum baptizati fueritis, quasi, cum deposito veteri homine cum actibus suis, indueritis novum (Col. III), qui renovatur in agnitione Dei.

VERS. 52.---Disperdite cunctos. Cum terram sanctam repromissionis per fidem ingredimur, simul cum idololatria etiam omnia vitia exstinguamus.

Habitatores. Malignos spiritus, phantasmata vitiorum, cum suggestionibus suis; unde: Beatus qui tenebit et allidet parvulos suos ad petram (Psal. CXXXVI).

VERS. 54.---Pluribus dabitis latiorem. Quia qui [Col. 0444D] habent copiam virtutum, latitudinem sperant praemiorum: qui autem paucitate virtutum contenti sunt, secundum meritum suum retributionem percipiunt; unde: Qui parce seminat, parce et metet; et qui seminat in benedictionibus, de benedictionibus, etc. (II Cor. IX).



CAPUT XXXIV.

Locutusque est Dominus, etc. (ORIG., homil. 1 in Num.) Divinis numeris non omnes digni sunt, etc., usque ad tanquam de capite apostolorum procedebant.

Locutus est ergo Dominus ad Moysen in deserto Sina: illa scilicet quae superius breviter comprehendimus, [Col. 0445A] ubi praecipitur numerari a viginti annis et supra omnis qui procedit in virtute Israel, etc. Si quis ergo procedit in virtute, ille numeratur: nec in qualicunque virtute vel Aegyptiorum, vel Assyriorum, vel Graecorum; sed in virtute Israel, quae a Deo per Scripturas docetur, et per fidem apostolicam et evangelicam traditur.

(ORIG.) Ratio quoque tribuum distinctio ordinum, etc., usque ad ut possit ad Israeliticum numerum pertinere.

VERS. 7.---Ad septentrionalem, etc. Dicunt Hebraei septentrionalem plagam incipere a mari magno quod Palaestinae, Phoenicis et Syriae (quae appellatur Coele) Ciliciaeque praetendit littoribus, et per Aegyptum tendit ad Libyam. Quod autem dicitur, pervenientes [Col. 0445B] usque ad montem altissimum, autumant significari montem Armanum, vel Taurum, quod verius videtur.

VERS. 9.---Ibuntque confinia, etc. A fine septentrionalis plagae, id est atrio Hena, tendunt fines usque ad Sephama, quam Hebraei Aphamiam vocant, et de Aphamia descendunt in Reblatha, quae est Antiochia Syriae. Unde addit, contra fontem, quem perspicuum est esse Danem, de quo Antiochia abundantissimis fruitur aquis.

VERS. 13.---Haec erit terra, etc. (ORIG.) In priori divisione trans Jordanem per Moysen duabus tribubus Ruben et Gad, et dimidiae tribu Manasse terra divisa est, etc., usque ad et ipsis moenibus juncta segregantur.

[Col. 0445C] (ID.) Videtur quoque quibusdam, etc., usque ad Hi sunt vere sacris numeris apud Deum numerati, imo quorum omnes numerati sunt capilli (Matth. X).



CAPUT XXXV.

VERS. 11.---Decernite quae urbes. (AUG., quaest. 64 in Num.) Quid est quod ait, etc., usque ad si manifestum factum fuerit in judicio, quod nolens occiderit.

(RAB. in Num.) Si forte pro conscientia peccatorum civitates terrae promissionis, etc., usque ad quia Sichem ab alienigenis comparata est centum agnis.

VERS. 16.---Reus, id est aeternae morti obnoxius; unde, Si quis scandalizaverit unum ex pusillis istis qui [Col. 0445D] in me credunt, etc. (Matth. XVIII). Et alibi: Omnis qui oderit fratrem suum, homicida est, nec habet vitam aeternam (I Joan. III) Hic secundum Exodum ab altari jubetur avelli (Exod. XXI), quia indignus sacramentis Dominicis a participatione sacri altaris removetur, [Col. 0446A] nec revocatur ad veniam nisi per condignam poenitentiam.

VERS. 28.---Postquam autem ille obierit. (GREG., homil. 6 in Ezech.) Post mortem summi pontificis, homicida jubetur reverti in terram suam, quia humanum genus peccando sibi mortem intulit post mortem veri sacerdotis, id est Christi, absolutionem reatus accepit.

VERS. 26.---Ne polluatis terram habitationis vestrae. Polluit terram habitationis suae qui cruenta et nefaria facit opera, proximos scandalizando et spiritualiter interficiendo. Et nisi per confessionem peccatorum et condignam poenitentiam desideria carnis occidantur, terra corporis illius nullo modo mundabitur, nec Creator omnium in ejus anima habitabit, [Col. 0446B] ubi squalorem sordidae conversationis dominari videbit.



CAPUT XXXVI.

VERS. 1.---Accesserunt autem et principes, etc. (RAB. in Num., tom. II.) Providere debent piae cogitationes, etc., usque ad ne si prava intentione gerantur, ab immundis spiritibus pervadantur; unde: Attendite ne justitiam vestram faciatis coram hominibus (Matth. VI).

VERS. 6.---Nubant. Simile dicit Apostolus: Cui vult nubat, tantum in Domino (I Cor. VII), id est, viro catholico, ne possessio scilicet bonorum operum et rectae fidei perdatur, si gentili aut Judaeo nupserit.

Tropologice vero mulieri, id est, piae intentioni, [Col. 0446C] per bonam actionem, cui voluerit, licet se conjungere labori, sic tamen ut pietatem et religionem in omnibus conservet, ne operis sui pro quo aeternae haereditatis possessionem sperat, detrimentum patiatur, si alieno, id est terreno se conjunxerit.

(RAB.) Hoc fit cum quilibet de numero credentium Judaeorum doctori de gentibus credenti se jungit, ut ejus magisterio filios gignat, id est pietatis opera. Nomine etiam patrui dici possunt de gentibus electi, quia fratres sunt sanctorum praedicatorum, qui fuerunt in Judaea constituti. Non debet esse schisma in spiritali cognatione, ubi una est fides in professione. Et sicut est unus pastor, debet esse unum ovile: Omnes enim fratres sumus (Joan. X; Matth. XXIII; II Cor. XI).

[Col. 0446D] Qui humilitatem habere studet, et in infirmitatibus suis complacet; sibi solemnitatem agit, et grata munera Deo tribuit, et rex suae conversationis existit, et progressu virtutum movetur, ambulans de virtute in virtutem.




[Col. 0445]
LIBER DEUTERONOMII. Hebraice ELLEH HADDEBARIM [Figure: [Hebrew Text] 2Kb] id est HAEC SUNT VERBA. (G)*



PRAEFATIO.
[Col. 0445D]

Fasciculus myrrhae delectus mihi. Myrrha, arbor aromatica, quinque cubitis tantum in altum excrescit, [Col. 0446] cujus cortex et radix et folia et omnia amara sunt. Myrrha amara est et cadaveribus apponitur, ut arceat putredinem vermium. Haec est lex vetus in [Col. 0447A] quinque libris comprehensa; amara, id est, nemini parcens, unde et Marath designata est; apposita cadaveribus, id est inventa pro peccatoribus, ut corruptionem criminum ab eis arceret. Hujus fasciculus est Deuteronomius, id est ramusculorum plurium in unum collectio. Terminata enim lege in quatuor voluminibus, iste quintus additus est, diffuse dicta in unum breviter colligens, quaedam etiam praetermissa supplens. Additus autem est illis ut numero legali satisfaceret. Quinarius enim numerus est legis, quaternarius Evangelii. Unde et refectio quinque millium hominum in Evangelio ad patres Veteris Testamenti spectat: refectio quatuor millium ad patres novi; illis enim promissa sunt et data terrena, quae quinque sensibus subsunt: illis quadrata, [Col. 0447B] id est, soliditas terrae viventium. Deservit etiam liber iste Evangelio in nomine, in explanationis serie, in sui dignitate. Dicitur enim Hebraice Elleh Haddebarim, [Figure: [Hebrew Text] 2Kb] id est, haec verba, Graece , quod est Latine secunda lex: Non ut quidam dixerunt, altera post praedictam, unde in praedictis dicebatur: Locutus est Dominus; hic autem, Locutus est Moyses; sed secunda, id est secundo iterata, hoc nomine Evangelium praefigurans, quod successit legi, cui nullum succedet. Cum etiam multa breviter colligit et supplet quaedam, formam Evangelii praefigurat: hoc est enim abbreviatum verbum quod fecit Dominus super terram, et supplet imperfecta legis; unde: Non veni solvere legem, sed adimplere (Matth. V). Cum autem dicitur [Col. 0447C] hoc opus adeo dignum, quod manibus regis gestari jubeatur, dignitatem Evangelii aperit, quod ordinatum est in manu Mediatoris. Cum ergo sic serviat Evangelio, merito est fasciculus dilectus Christo, non tantum pro se, quantum quia ostendit rotam in medio rotae. Intentio est recapitulare praedicta triplici fine, ut arctius memoriae commendetur, ut utilitas praedictorum inculcetur. Quod enim utile est, saepe dicere, nec pigrum esse debet, ut ait Apostolus (Phil. III), nec molestum audire, et ut duritia Judaeorum condemnetur, qui toties dicta non intellexerunt. Modus agendi: Praemittit quasi prologum, quo ostendit quis scripserit, et quid, etc. Post memorat grave delictum pro quo perierunt in deserto, ut hoc timore excitet ad audiendum. Post separat [Col. 0447D] civitates refugii. Post recapitulat dicta et facta bona et mala supplet. Post jubet hunc librum poni in arca, et septimo anno legi omni Israeli in scenophegia. Post subdit canticum: Audite, etc., in memoriam murmuris eorum et poenae, obedientiae et praemii. Et post benedictiones tribuum. Ultimo de morte Moysi.



CAPUT PRIMUM.

VERS. 1.---Haec sunt verba, etc. Praemittit legislator titulum quasi prologum, in quo ostendit nomen auctoris, et quid fecerit, et ubi, et quando. Sicut paulo post in glossa distinguetur, et terminatur ut quibusdam videtur, ibi: Quadragesimo, etc., vel [Col. 0448A] inferius, ibi: Deus noster, etc. Sed ad eorum evidentiam quae in prologo, et eorum quae sequuntur, tangenda est aliquantulum veritas historiae. Ab exitu filiorum Israel de Aegypto usque quo pervenerunt ad campestria Moab supra Jordanem: fluxerunt quadraginta duo anni, in quibus diversis temporibus quadraginta duas mansiones fecerunt. Quando nubes levabatur, castra movebantur, et cum stabat, figebantur et manebant in eodem loco quousque iterum levabatur nubes. Prima mansio fuit in Ramesse, ultima in campestribus Moab. A Ramesse usque ad montem Sina, spatio quadraginta septem dierum duodecim mansiones fecerunt et hoc primo anno, et ibi fere totum annum steterunt. Ibi lex data est, ibi Genesis scriptus, Exodus, Numeri scripti sunt, et [Col. 0448B] magna pars hujus. Inde pedem moventes anno secundo pervenerunt in Cadesbarne et in spatio illo fecerunt viginti mansiones; de Cadesbarne miserunt exploratores, qui revertentes nuntiaverunt terram bonam, sed robustos et gigantes homines invenerunt, et territi volentes redire in terram Aegypti, unde iratus Dominus. Abierunt retro et lustraverunt montem Seir per triginta octo annos, ibi mortui et prostrati sunt murmurantes. In quadragesimo anno pervenerunt ad Cadesbarne, unde retro abierunt per desertum, et in illo spatio novem mansiones iterum fecerunt. Undecim vero dies Moyses antequam veniret ad Cadesbarne, legem solo verbo recapitulavit, et de Cadesbarne usque ad campestria Moab, et illo spatio undecim dierum scripto voluit [Col. 0448C] commendare. Ecce de primo anno duodecim, de secundo una et viginti, de reliquis novem, et ita quadraginta duae mansiones.

Haec fuit causa hujus libri, ut scilicet quae facta fuerant, breviter collecta, arctius tenerentur in memoria, facile enim retinentur quae breviter dicuntur.

(RAB. in Deut.) Haec sunt verba, etc. Principium Deuteronomii titulus esse videtur totius operis, quia personam indicat auctoris, et quid fecerit, et locum, et tempus. Nomen quoque libri gratiam demonstrat Novi Testamenti. Deuteronomium namque secunda lex interpretatur, et Evangelium significat, quod Veteris Testamenti sacramenta spiritualiter explanat. [Col. 0448D] Sicut liber Deuteronomii repetitio est quatuor librorum legis: illi enim proprias continent in se causas, iste replicat universa, habet et ipse propria sacramenta.

(ID.) Haec sunt verba. Hoc de se tanquam de alio, etc., usque ad ut nemo possit dubitare Moysen ista scripsisse.

Locutus est. Moyses lex vetus est, quae trans Jordanem, id est ante baptismum, Israeliticum docuit populum. In Jordane enim significatur baptismus in quo baptizatus est Christus: in solitudine campestri, id est in sterilitate carnalis populi, qui fructum virtutum non attulit.

In solitudine, sterilitate plebis, cui dicitur: Relinquetur [Col. 0449A] vobis domus vestra deserta (Matth. XXXI; Luc. XIII).

Contra mare. Quia generatio prava et perversa ablutionem peccatorum in sanguine Christi credere noluit.

Inter Pharan. Pharan auctus; Thophel, insulsitas; Laban, dealbatio; Haseroth, atria. Auctus est enim populus numero hominum, doctrina legis et prophetarum; sed insulsus fuit, quia sal sapientiae non habuit, dealbatus vero legis caeremoniis variisque munditiis, quas ex littera legis se habere credidit. Qui bene per atria significatur, tanquam per divinas Scripturas ad introitum fidei paratus, unde multi in adventu Christi facilius susceperunt, quem ante praedictum agnoverunt, unde Philippus: Quem scripsit [Col. 0449B] Moyses in lege, et prophetae invenimus Jesum filium Joseph a Nazareth (Joan. I). Quatuor hi montes, quatuor Evangelia significant, quibus Ecclesia circumdatur.

VERS. 2.---Undecim diebus. Lex per Moysen undecim diebus explanata, Judaicae plebis transgressionem in mandatis Decalogi significat:

Undecim dies sunt undecim apostoli per quos (Juda reprobato) Evangelium Christi praedicatum est in mundo.

De Horeb. Qui Hebraice Choreb ([Figure: [Hebrew Text] 2Kb] ); incipiens per Seir, id est pilosum et sordidum vitiis populum transiens venit ad Cadesbarne: qui commutatus vel electus vel nobilis interpretatur, significans litteralem legis sensum in spiritalem per Evangelium commutatum. [Col. 0449C] Omnia enim in figura contingebant illis, scripta ad correctionem nostram, in quos fines saeculorum devenerunt (I Cor. X). Lex enim non est soluta, sed adimpleta, nec unum iota aut unus apex praeteribit donec omnia fiant (Matth. V).

VERS. 3.---Quadragesimo anno, undecimo mense, prima, etc. (ISID., in Deut., tom. V.) Quadraginta anni, etc., usque ad sine corruptione manebunt.

Quadragenarius ex denario et quaternario constat, et legis Evangelii impletionem significat, quae fit in Ecclesia, decem namque ad legem pertinent, quatuor vero ad Evangelium.

Undecimo mense, etc. Sicut in undecima expressa est legis transgressio, sic in prima die pervigil ad [Col. 0449D] docendum legislatoris intentio; qui ex quo inobediens populus legem transgredi non timuit, statim, praedicando et corrigendo, voluntatem Domini insinuare studuit, et eos ad meliora trahere vel provocare verbis et exemplis non cessavit.

VERS. 4.---Postquam percussit Sehon, etc. Notandum quod, interfectis duobus Amorrhaeorum regibus, lex recapitulatur et populus instruitur, quia, remotis scandalis et superatis vitiorum turmis, competenter doctrinae insistitur et fidei lumen digne desiderantibus aperitur.

Debemus prius in nobis vitia occidere et sic mandata divina populis tradere.

Sehon regem Amorrhaeorum qui habitavit in Hesebon, [Col. 0450A] etc. (ISID.) In his regibus, etc., usque ad sed foris manentes semper operibus insistant pravis.

VERS. 5.---In terra Moab. Exlex siquidem populus fuit, qui legem spiritalem non habuit.

VERS. 6.---Dominus Deus noster. In libro Numerorum de profectione filiorum Israel de deserto Sinai narratur, sed praeceptum Domini ad Moysen de eodem transitu non dicitur; sed de nube quae tabernaculum tegebat, et quando proficiscendum erat recedebat: et ad locum figendorum castrorum praecedebat. Sic enim scriptum est: Anno secundo, mense secundo, vigesima die mensis, elevata est nubes de tabernaculo foederis, et recubuit in solitudine Pharan (Num. X). Sed manifestum est transitum illum Dei praecepto esse dispositum, licet ibi non sit commemoratum. [Col. 0450B] Unde alibi in libro Numeri ad imperium Domini figebant tentoria, et ad imperium illius deponebant (Num. IX).

Sufficit vobis, etc. Praecipitur Moysi ut recedat a monte in quo legem acceperat, quia doctor non semper debet instare contemplationi, sed aliquando descendat ut sui et proximorum curam gerat, unde, Sive mente excedimus Deo, sive sobrii sumus vobis.

VERS. 9.---Dixique vobis in illo tempore, etc. De hac divisione potestatum in Exodo antequam venirent ad montem Sinai, scriptum est quod Jethro sacerdos Madian cognatus Moysi hoc ipsi suggesserit (Exod. XVIII). Unde merito quaeritur quomodo haec sibi modo, et illo tempore conveniant? Sed quod hic dicitur dixisse Moyses in illo tempore: Non possum [Col. 0450C] solus sustinere vos, etc., non illud tempus significat, quo de Horeb proficiscebantur, sed totum tempus quo profecti de Aegypto in solitudine morabantur, et Moyses non ex suo cognati sui consilio hoc populo suo persuasit.

Illo tempore. Omnia faciunt sancti in tempore opportuno, sic Deus quoque ubi venit plenitudo temporis, misit Filium suum (Gal. IV).

VERS. 11.---Dominus Deus patrum vestrorum addat, etc. Docet doctores de profectu subditorum gaudere, gratias agere et semper meliora optare.

Ad hunc numerum, etc. Diffinitum apud Deum. Novit qui sunt ejus qui numerat multitudinem stellarum (II Tim. II).

(RAB.) Vide quam observandum sit quod alibi Scriptura [Col. 0450D] dicit: Fili, ne in multis sint actus tui (Eccli. XI). Verba quoque Jethro consilium dantis considera, ait enim: Audi me, et consilium dabo tibi, et erit Deus tecum (Exod. XVIII). Videtur significari nimis intentum animum actionibus humanis, Deo quodammodo vacuari, quo tanto fit plenior, quanto in superna et aeterna liberius extenditur.

VERS. 13.---Date ex vobis. Date vos, non ego; quasi, nolo vobis imperare, sed obedire.

Ponam eos. Nota, subditis electionem tribuit, positionem sibi retinuit, ne plebs contemnat aut oderit, si non licuit habere quem voluit.

Tribunos. Millenarios, Graece , qui de spe scilicet aeterni praemii docent subjectos.

[Col. 0451A] Et centuriones. Centuriones, Graece : qui coelestia mandata perfectis tradunt. Jure praeponuntur, qui centenario numero, id est, perfectione praediti: quasi centum regunt, dum ad perfectionem perducunt.

Et quinquagenarios. Graece : qui opera poenitentiae annuntiant.

Decanos, : qui denarii perfectione vineae denarium exspectantes, ejusdem denarii multos praeparant participes.

VERS. 17.---Quia Dei judicium est; non hominum, quia judicando Dei vicarii estis, qui personam non accipit.

Quod si difficile. Majora quaeque et difficilia discernere et judicare debent majores, parva et facilia [Col. 0451B] minores.

VERS. 19.---Cumque venissemus in Cadesbarne, etc. Quod secundo anno egressionis suae populus in deserto Pharan, quod est Cades, venerit; ubi reversis exploratoribus cum fructibus terrae, et quae viderant nuntiantibus, murmuraverunt contra Moysen et Aaron, et ideo longi itineris taedio et mortalitate affecti interierint: hic locus manifestum dabit indicium. Ubi notandum quod quadraginta duae mansiones, quas ab Aegypto usque ad Jordanem habuerunt, trium tantum congruere videntur curriculis annorum: primi scilicet, secundi, et quadragesimi egressionis de Aegypto. Primus certa distinctione continet duodecim, primam Ramesse, quintodecimo die primi mensis ingressam, ultimam solitudinem Sinai, [Col. 0451C] prima die tertii mensis additam; et per undecim continuos menses construendi tabernaculi, et docendae legis gratia, minime relictam. Quarum duodecim mansionum novem tantum in Exodo exprimuntur nominatim, tres in vocabulo deserti Sin (quod dicitur esse inter Elim et Sinai) indiscrete significantur. Secundus annus complectitur mansiones viginti et unam. Quibus in ordine historiae cunctis indifferenter sub nomine solitudinis Pharan comprehensis, prima tantum et secunda, et ultima, id est, Sepulcra concupiscentiae, Haseroth, et Cades, distinguuntur nomine. Sed in catalogo mansionum pariter omnes quot in numero fiunt, vel quo nomine dictae ostenditur. Prima mansio, id est, Sepulcra concupiscentiae, secundo mense ejusdem secundi anni [Col. 0451D] secunda vicesima die mensis introita est. Anno enim secundo (ut Scriptura dicit) mense secundo vicesima die mensis moverunt castra de deserto Sinai, et recubuit in solitudine Pharan nubes, profectique sunt de monte Domini viam trium dierum, donec venirent ad locum mansionis, quae merito populi carnes concupiscentis sepulcrorum concupiscentiae nomen accepit. Ultimam harum, id est, Cades, quoto die vel mense ejusdem anni ingressi sunt, non dicitur: quae tamen in solitudine Pharan sita est, quia eodem anno adita fuerit, non tacetur. Scriptum est enim: Populus non est motus de illo loco donec revocata est Maria. Profectusque est de Haseroth fixis tentoriis in deserto Pharan, ubi locutus est Dominus ad Moysen [Col. 0452A] dicens: Mitte viros gui considerent terram Chanaan (Num. XII, XIII). Quod ne proxima post Haseroth mansione jussum factumque putetur, sed in ultima eorum, quae sub nomine Pharan continetur, impletum, infra scriptum est: Reversique exploratores terrae post quadraginta dies omni regione circumita, venerunt ad Moysen in Pharan, quod est Cades. In Deuteronomio quoque dicit Moyses populo: Cum venissetis in Cadesbarne, dixi vobis: Venistis ad montem Amorrhaei, etc., et dixistis: Mitte viros qui considerent terram, etc. (Deut. I). Quod autem eamdem mansionem secundo anno egressionis adierunt, a quo tamen peccato murmurationis reverti, et diu per desertum errare, et passim cadere meruerunt, testatur Moyses in sequentibus, dicens: Sedistis in Cadesbarne multo tempore, profectique inde venimus [Col. 0452B] in solitudinem quae ducit ad mare Rubrum, sicut dixerat mihi Dominus, et circumivimus montem Seir longo tempore, et intra tempus quo ambulavimus de Cadesbarne usque ad torrentem Zareth octavo tricesimo anno fuit, donec consumeretur omnis generatio bellatorum. Zareth autem non est nomen alicujus mansionis de quadraginta duabus, sed torrentis ad quem (sicut in libro Numerorum legitur) transgressa octava decima mansione nomine Jeabarim venerunt, quem relinquentes, inquit, castrametati sunt contra Arnon, quae est in deserto, et prominet in finibus Amorrhaei, quod quadragesimo anno gestum fuisse non latet, qui ultimus per desertum longissimae viae mansiones continet decem: quarum prima magno labore [Col. 0452C] repetita, eadem scilicet ipsa Cades deserti Sin, quam ante annos octo et triginta culpa exigente post se reversi reliquerunt, de qua scriptum est: Venerunt filii Israel in desertum Sin mense primo, et mansit populus in Cades, et mortua est ibi Maria et sepulta in eodem loco. Cumque indigeret aqua populus, coierunt adversum Moysen et Aaron, etc., usque ad hoc, Haec est aqua contradictionis, etc. (Num. XX). Notandum quod eadem Cades, et in deserto Pharan, et in deserto Sin facta est, sicut Scriptura refert, unde conjicimus partem deserti Pharan ubi Cades est, specialiter Sin appellari: sin autem non est ipsa Cades, quam mox transgresso mari Rubro inter Elim et Sinai pertransierunt, sed alia prorsus, et aliis apud Hebraeos scripta litteris. Secunda vero ejusdem [Col. 0452D] quadragesimi anni mansio est mons Hor, in quo occubuit Aaron primo die quinti mensis: ultima, campestria Moab super Jordanem contra Jericho, ubi Deuteronomium meditantes, manserunt, donec mortuo Moyse, Josue duce, primo die decimi mensis Jordanem transierunt. Fiunt ergo mansiones primi anni duodecim, secundi viginti et una, ultimi et ipsa vicesima prima quae est Cades, et aliae novem, simul scilicet omnes quadraginta duae.

VERS. 22.---Et accessistis ad me. In libro Numeri scriptum est, Dominum dixisse Moysi, ut mitteret viros, qui considerarent terram: hic vero populus dixisse legitur: Mittamus viros qui considerent terram, sed populus hoc prius Moysi suggessit, Moyses [Col. 0453A] ad Dominum retulit, secundum cujus praeceptum postea exploratores misit.

VERS. 23.---Misi ex vobis. (ISID.) Duodecim exploratores missi ad explorandam uberem terram, etc., usque ad quia nec Christus sine lege, nec lex sine Christo.

Duodecim. Hi doctores Ecclesiae significant, quorum alii prava docendo populum pervertunt: alii recta praedicando proficiunt.

VERS. 33.---Nocte ostendens. Nox peccatoris, dies vita justi. In columna ignis malorum damnatio, quibus terribilis apparebit Dominus in judicio: in columna nubis levis et blanda visio, qua consolabuntur electi.

Die per columnam. In aestu hujus saeculi obumbrans, [Col. 0453B] et sustentans fortitudine, et propitiatione suae carnis.

VERS. 34.---Juravit. Non est Deus passibilis, nec vitio iracundiae subjectus. Sed per haec charitas Moysi erga populum manifestatur, et Dei bonitas, quae omnem sensum superat.

VERS. 35.---Non videbit quispiam. Simile dicitur de illis, qui invitati ad coenam excusaverunt se: Nemo virorum illorum qui vocati sunt gustabit coenam meam (Luc. XIV).

Pessima generatio non possidet terram bonam, quia Christi non credit incarnationem.

VERS. 37.---Nec miranda. Hic dicit Moyses, propter populum, iratum sibi Dominum dixisse, quod in terram promissionis non ingrederetur, cum in [Col. 0453C] libro Numeri legatur: Dixit Dominus ad Moysen et Aaron: Quia non credidistis mihi, ut sanctificaretis me coram filiis Israel, non introducetis hos populos in terram quam dabo eis. Sed sententia sequens videtur solvere quaestionem: Haec est, inquit, aqua contradictionis, ubi jurgati sunt filii Israel contra Dominum, etc. (Num. XX). Jurgium enim et rebellio populi causa fuit irae et vindictae, tam in populum quam in Moysen et Aaron.

Nec tu ingrederis. (ISID.) Videtur in Maria, etc., usque ad cum tanquam montis eminentia Christus excelsus agnoscitur.

VERS. 41.---Cumque instructi. Haec sententia humanam percutit superbiam, quae de suis viribus praesumit, nec in Dei confidit potentia. Amorrhaei [Col. 0453D] enim, id est, amaricantes, hostes sunt spiritales, qui habitant in montibus superbiae, et praesumptuosos necant, de Seir usque Horma, id est a squalore vitiorum usque ad damnationem poenarum: Seir namque pilosus, Horma interpretatur anathema. Quisquis enim vitiorum sordibus non metuit pollui, hunc necesse est, pro meritis, ignibus gehennae tradi. Daemones namque volunt nos implicare cupiditatibus terrenis, et si perseveramus in peccatis, et in montem superbiae ascendere non desistimus, ignitis jaculis concidunt et perducunt ad anathema perpetuum. Ideo non secundum Pelagianistas de nostra praesumamus potentia, sed infirmitatem nostram considerantes, Domino per omnia obsequamur, ut [Col. 0454A] superatis hostibus, coelestis patriae gaudia promissa consequamur.

Cavendum est ne murmurantes contra Dominum ascendamus in montem superbiae, putantes nos propriis viribus salvari posse, ne continuo tradamur Amorrhaeis, id est daemonibus.



CAPUT II.

VERS. 1.---Et circuivimus montem Seir, etc. Seir est mons in terra Edom, in quo habitavit Esau in regione Gabalena, ubi habitavit antea Chorraeus quem interfecit Chodorlahomor; qui ab Esau piloso et hispido, Seir, id est pilosi, nomen accepit. Chorraei sicut caeterae gentes, quas superaverunt, qui de patriarcharum semine descenderunt, malignos spiritus [Col. 0454B] vel vitia exprimunt, quae illi exsuperare possunt, qui sanctorum Patrum vestigiis et doctrinis insistunt, et spiritalem militiam sub rege Christo agunt, de qua dicitur: Non est nobis colluctatio adversus carnem et sanguinem, sed adversus principes et potestates, etc. (Ephes. VI).

VERS. 9.---Filiis Loth tradidi. Ar metropolis est Moabitarum, super ripam torrentis Arnon: olim possessa a gente veterrima Emim, postea retenta a filiis Loth, id est Moabitis, subversis accolis. Haec ostenditur hodie in vertice montis, torrens vero per abrupta descendens, in mare Mortuum fluit. Ar interpretatur suscitavit; Emim, id est terribiles: hi sunt daemones, qui lites suscitant, et contentiones, et tela nequitiae parant contra fideles. Enacim quoque [Col. 0454C] de stirpe Enac procreati, et gigantibus proceritate aequati, secundum nomen suum significant daemones, nam monile collo sublimi interpretantur. Superbiae enim fastu elati omnem militiae suae paraturam ascribunt propriae virtuti, et ideo illis facile cedunt, qui in virtute Dei confidunt, et cum Psalmista dicunt: Fortitudo mea et laus mea Dominus, et factus est mihi in salutem (Psal. CXVII).

VERS. 14.---De Cadesbarne. (HIERON., epist. ad Fabiolam.) Cabesbarne est locus in deserto, qui conjungitur civitati Petrae in Arabia: ubi occubuit Maria, et Moyses rupe percussa aquam sitienti populo dedit. Monstratur etiam usque hodie ibidem sepulcrum Mariae, sed et principes Amalec ibi caesi sunt a Chodorlahomor.

[Col. 0454D] VERS. 26.---Misi ergo nuntios, etc. Sehon diabolum significat, quod est germen inutile, vel arbor infructuosa, vel elatus. Israel populum Christianum, qui per viam mundi hujus cupit transire, et ad coelestia regna pervenire. Hic mittit ad Sehon verbis pacificis, promittens se non habitaturum in terra ejus, sed tantum transiturum, et regali via incessurum. Hoc quisque promisit, cum primum ad aquam baptismi pervenit, et prima fidei signacula suscepit. Abrenuntiavit enim diabolo et pompis ejus, et operibus ejus, et omni servitio, et voluptatibus ejus. Hoc est quod dicitur: Quia Israel non declinabit in agrum ejus, vel in vineam ejus, et aquam de lacu ejus non potabit (Num. XXI), id est, disciplinam vel astrologicae [Col. 0455A] vel magicae, vel cujuslibet doctrinae, quae contra pietatem est, amplius non sumet: sed bibet de fontibus Salvatoris, non derelinquet fontem aquae vivae, ut bibat de fonte Sehon, sed incedet via regia, quae est Christus, qui dicit: Ego sum via, veritas, et vita (Joan. XIV), et rex, secundum illud, Deus, judicium tuum regi da (Psal. LXXI). Non declinabit in agrum, neque in vineam ejus, ad opera scilicet, vel ad pravos sensus ejus. Amorrhaei loquentes interpretantur, vel amaricantes, quia Deum ad amaritudinem provocant, et in verbis tantum confidunt, ut poetae, astrologi, philosophi, qui inania loquuntur; regnum autem Dei non est in sermone, sed virtute. Volunt fideles cum pace transire, et pacifici esse etiam cum inimicis pacis: sed eo magis principem [Col. 0455B] mundi offendunt, quo se cum illo nolle morari dicunt, nec aliquid ejus contingere. Inde exacerbatus magis persequitur, pericula suscitat, cruciatus intentat, congregat populum suum, exit confligere adversum Israel: populus ejus sunt principes, et judices mundi, cunctique nequitiae ministri, qui persequuntur populum Dei: sed et ipse venit in Jasa, quod interpretatur mandati impletio. Qui enim ad expletionem mandatorum Dei venerit, Sehon vel exercitum ejus saevientem non timebit. Mandata enim Dei complere, est diabolum, et exercitum ejus superare. Sic enim conterit Deus Satan sub pedibus nostris, et dat nobis potentiam calcandi super serpentes et scorpiones, et super omnem virtutem inimici.

[Col. 0455C] VERS. 30.---Quia induraverat. Longa patientia, non corrigendo, unde in Exodo: Ego induravi cor Pharaonis (Exod. X); et Psalmista: Convertit cor eorum, ut odirent populum ejus (Psal. CIV). Causa vero indurationis additur, ut traderetur in manus tuas, id est ut contereretur a te; quod non fieret nisi resisteret, nec resisteret nisi induratus esset. Hujus rei justitiam si quaesierimus, inscrutabilia sunt judicia ejus, sed iniquitas non est apud Deum.

VERS. 33.---Percussimusque eum. Qui sunt veri Israelitae, non carne Judaei, sed spiritu, habitant in omnibus civitatibus Amorrhaeorum, cum in omni orbe terrarum Christi Ecclesiae propagantur, et unusquisque nostrum civitas fuit regis Sehon: quia regnabat in nobis stultitia, superbia, impietas, et omnia quae [Col. 0455D] diabolus suggerit. Sed ubi victus est fortis, et vasa ejus direpta, facti sumus civitates Israel, haereditas sanctorum, excisa prius arbore infructuosa, et dejecto elato rege, et regnante in nobis mansueto, qui dicit: Discite a me, quia mitis sum et humilis corde, etc. (Matth. XI). Nomina quoque locorum conveniunt: Aroer namque sublevans interpretatur; Arnon, acervus tristitiae; Galaad, acervus testimonii. Ab Aroer ergo, quae est super ripam torrentis Arnon, etc. Quia omnis persona cujuslibet dignitatis fastu superbiae vel pompa confidens mundana, cum persecutoribus qui variis tribulationibus Christianos angustiant; usque ad haereticorum conciliabula, qui testimoniis Scripturarum depravatis contra Ecclesiam [Col. 0456A] pugnant, sed resistere non valent, traduntur victi in manus sanctorum cum habitaculis suis.



CAPUT III.

VERS. 1.---Itaque conversi. Ad Og, qui est rex Basan, nec legatos dignantur mittere, nec transitum per terram ejus petere: continuo confligunt cum eo, superantes eum et populum suum. Basan interpretatur turpitudo: merito ergo nec legati mittuntur ad gentem istam, nec transitus petitur; nullus enim transitus debet nobis esse, vel ascensus ad turpitudinem, quae statim expugnanda, et omnino cavenda est. Og autem interpretatur conclusio; carnalia significat, quorum desiderio anima excluditur, et separatur a Deo. Adversus haec sic est bellandum, ut [Col. 0456B] nullum relinquatur vitium. Nullum enim oportet relinqui in regno turpitudinis; debent enim turpia resecari, ut honesta et religiosa possint aedificari. In regno Sehon vel Moab non hoc praecipitur. Forte enim ex illis aliquid nobis opus est, quo multiplex praesentis vitae usus eget: alioquin deberemus exire de hoc mundo. De Basan vero, id est de turpitudine, nihil relinquimus, quia nihilo indigemus. Honestum etiam esse non potest, quod turpe est.

VERS. 4.---Sexaginta. Superiorem sensum confirmat. Sexagenarius quippe numerus, sicut senarius, perfectionem significat. Bene autem sexaginta urbes memorat vastatas in regione Og regis Basan, id est diaboli, qui est rex turpitudinis; quia perfecte omnium vitiorum delectationem destruendam esse significat. [Col. 0456C] Argob [Figure: [Hebrew Text] 2Kb] , id est maledicta sublimitas, terrenam superbiam significat, quae in filiis irae regnat: destructis urbibus, viros ac mulieres ac parvulos dicit interfectos, jumenta et spolia direpta, quia, munitione diaboli superata, quidquid in carne nostra rebelle, quidquid lascivum senserimus cum parvulis cogitationibus, zelo Dei est conterendum; quidquid autem in simplicitate puri sensus, vel membrorum ornatu, servitio Dei aptum inveniemus, reservare debemus.

VERS. 12.---Terramque. (GREG., lib. XXVII Moral., cap. 10.) Sunt multi in Ecclesia, etc., usque ad vana scilicet desideria et irrationabiles animi motus.

Ruben et Gad. (RAB.) Ruben primogenitus Jacob, etc., usque ad sed cum ipsis mulieribus et infantibus [Col. 0456D] contendunt transire et ad patriam pervenire.

VERS. 28.---Praecipe Josue, etc. Magna dispensatione Dei factum est, ne Moses, qui est typus legis, introduceret populum in terram promissionis, quia lex neminem ad perfectum adduxit; Josue autem typus Christi, qui salvator interpretatur. (Christus enim populum suum salvavit), convenienter dux et princeps in terram promissionis introduxit



CAPUT IV.

VERS. 1.---Et nunc, Israel, audi praecepta et judicia. Non addetis. Docet normam aequitatis, et omnem haeresim percutit. Vetat enim rectae doctrinae aliquid pravae intentionis addere, vel aliquid veritatis [Col. 0457A] subtrahere: via enim regia incedendum est, non ad dexteram vel ad sinistram; unde: Quia rectae viae Domini, et justi ambulabunt in eis (Ose. XIV). Similiter ait Joannes: Si quis apposuerit ad haec, apponet Deus super illum plagas scriptas in libro isto; si quis diminuerit, auferet Deus partem ejus de libro vitae (Apoc. XXII).

VERS. 7.---Nec est alia, etc. Non est alia natio tam grandis, dignitate, scilicet donorum, non multitudine populorum. Nec enim gens Judaeorum numero vincebat alias gentes aut potentia, sed patrum praerogativa et dignatione divina.

VERS. 9.---Quae viderunt. Visus inter omnes sensus obtinet principatum: ideo pro omni sensu ponitur.

VERS. 16.---Sculptam similitudinem. (AUG., quaest. [Col. 0457B] 4 in Deut.) Forsitan his duobus vocabulis unam rem significavit, etc., usque ad quod de hominibus usitatum est.

VERS. 18.---Qui sub. (AUG., quaest. 5.) An aquam terram intelligi voluit, etc., usque ad et animalia terrena habere non posset.

VERS. 19.---Quae creavit. (AUG., quaest. 6.) Non ita dictum est, etc., usque ad sed non cultum quem habent aliae gentes.

VERS. 23.---Sculptam similitudinem. (AUG., q. 7.) Hic generaliter loquens similitudinem posuit, imaginem tacuit, quia si sit nulla similitudo, nec imago.

VERS. 26.---Testes invoco hodie coelum, etc. per id quod continet id quod continetur significat.

[Col. 0457C] VERS. 30.---Novissimo autem. Conversionem Israelis ad fidem Christi praenuntiat, ut postquam plenitudo gentium intraverit, omnis Israel salvus fiat.

VERS. 32.---A summo coelo. (AUG., quaest. 8.) Cur non dixerit similiter a summo terrae, etc., usque ad cum hoc de novissima electorum congregatione dicatur.



CAPUT V.

VERS. 1.---Audi, Israel, etc. (AUG., quaest. 9 in Deut.) An ideo dictum est, etc., usque ad et videre, et audire, et memoria retinere?

VERS. 4.---Facie ad faciem, etc. (AUG.) Paulo ante admonere curavit, etc., usque ad quamvis aliqui hoc speraverint.

VERS. 5.---Inter vos et Deum. (ID., quaest. 10.) Tanquam [Col. 0457D] Dominus esset in loco, etc., usque ad audiens de medio ignis vocem Dei dicentis decalogum legis.

VERS. 9.---Reddens iniquitatem, etc. (ISID.) Sunt qui ita edisserant, etc., usque ad sed sententiam diu differat.

His qui oderunt me, et faciens misericordiam in multa millia diligentibus me, etc. His scilicet, qui haereditaria impietate Dominum oderunt. Perversum est enim peccata patrum filiis non peccantibus imputari, cum per Ezechielem dictum sit: Filius non portabit iniquitatem, etc. (Ezech. XVIII).

VERS. 11.---Non usurpabis nomen Domini Dei frustra, etc. Primum mandatum ad Patrem pertinet quod dicitur in sequentibus: Audi, Israel, Dominus [Col. 0458A] Deus tuus unus est (Deut. VI); ut hoc scilicet audiens, unum Deum Patrem colas, non multos deos suscipias. Secundum pertinet ad Filium, de quo hic dicitur: Non assumes nomen Dei tui in vanum, id est, non aestimes creaturam esse Dei Filium. Omnis enim creatura subjecta est vanitati, sed credas eum aequalem Patri, Deum deorum, Deum apud Deum, per quem omnia facta sunt. Tertium ad Spiritum, cujus dono requies aeterna promittitur: quia enim Spiritus sanctus dicitur septiformis, ideo septimum diem sanctificavit Deus. In aliis enim diebus operum sanctificatio non nominatur, nisi in sabbato, in quo requievit Deus. Recte ergo hoc mandatum pertinet ad Spiritum: tum propter sanctificationis nomen; tum propter aeternam requiem, ad donum sancti [Col. 0458B] Spiritus pertinentem. Dicitur enim sic: Memento ut diem sabbati sanctifices: sex diebus operaberis, etc. In opere sex dierum, etc., videtur sex millium annorum operatio signari, in septimo tempus aeternae quietis, in quo post bona opera quies aeterna promittitur. Quidquid ergo agimus, si propter futuram requiem facimus, sabbatum observamus.

VERS. 16.---Honora patrem tuum et matrem, sicut praecepit tibi. Post tria praecepta succedunt septem quae ad proximum pertinent. Inter septem primum, sed in ordine omnium quartum est: Honora patrem tuum, etc. A parentibus enim homo oculos aperit, et vita haec ab eorum dilectione exordium sumit: unde hoc mandatum, maximum et primum dicitur in altera scilicet tabula. Jubemur ergo parentes honorare, et [Col. 0458C] officium pietatis et reverentiam eis exhibere; qui enim hoc parentibus non facit, quomodo faciet aliis? Quintum: Non maechaberis. Id est praeter legitimam uxorem nulli misceberis. Sextum: Non occides. Occidit etiam qui fame vel nuditate proximum mori videt, nec subvenit in quantum potest. Septimum: Non furtum facies. In quo omnem rapinam prohibet. Octavum: Non falsum testimonium dices. Crimen mendacii et falsitatis abominatur. Nonum: Non concupisces uxorem proximi tui. In quo etiam adulterinam cogitationem interdicit. Decimum: Non concupisces rem proximi tui. In quo ambitionem et concupiscentiam percutit. Primum ergo prohibet subreptionem; secundum, errorem; tertium [Col. 0458D] saeculi amorem; quartum, impietatem; quintum, fornicationem; sextum, crudelitatem; septimum, rapacitatem; octavum, falsitatem; nonum, cogitationem adulterii; decimum, cupiditatem mundi. Et notandum, quod sicut decem plagis percutiuntur Aegyptii, sic decem praeceptis regitur populus Dei, et daemones occiduntur.

VERS. 22.---In duabus tabulis lapideis quas tradidit mihi. (ISID.) Duo Testamenta, etc., usque ad sensibile scilicet et intelligibile.

VERS. 29.---Quis det talem eos habere mentem? Vult Deus intelligi gratia sua hoc beneficium concedi, ut in omnibus sit justitia Dei ex fide, non quasi propria ex lege, unde: Auferam eis cor lapideum, et dabo cor carneum (Ezech. XXXVI), id est, [Col. 0459A] sensatum, caro enim sensum habet, lapis vero non habet; et alibi: Idoneos nos fecit ministros Novi Testamenti, non littera sed spiritu.



CAPUT VI.

VERS. 5.---Diliges Dominum. (AUG., lib. I de Doctrina Christiana, c. 26, 27, 28.) Charitas non auferetur, etc., usque ad qui pro locorum et temporum vel quarumlibet rerum opportunitate magis nobis conjuncti sunt.

(GREG., lib. VII Moral., cap. 10.) Diliges Dominum Deum tuum, etc. Per amorem Dei gignitur amor proximi, etc., usque ad in bonis enim non agnoscitur amicus, et in malis non absconditur inimicus.

Triplicis naturae est anima: ideo jubetur diligere [Col. 0459B] tripliciter. Non vult Deus amorem suum partiri, ut simul diligamus Deum, et aurum, vel uxorem, vel filios. Nemo potest duobus dominis servire (Matth. VI), ipse super omnia diligendus, ejus dilectio praeponitur.

VERS. 8.---Et ligabis ea quasi signum. Hoc Pharisaei male interpretantes, in membranulis decalogum (id est, decem verba) scribebant, et ligata in fronte portabant. Quod usque hodie faciunt Babylonii, ut putentur religiosi. Unde: Dilatant enim phylacteria sua, et magnificant fimbrias (Matth. XXIII).

VERS. 13.---Per nomen illius jurabis. (AUG., quaest. 12.) Permittuntur jurare per nomen Dei, etc., usque ad qui autem omnino non jurat, longe a perjurio est.

[Col. 0459C] VERS. 16.---Non tentabis Dominum Deum. Deum tentat, qui habens quod faciat, sine ratione se committit periculo, experiens utrum possit liberari a Deo.



CAPUT VII.

VERS. 1.---Gentes multas. Septem gentes sunt septem principalia vitia, quae per Dei gratiam spiritalis miles exsuperans exterminare jubetur. Majoris numeri dicuntur, quia plura sunt vitia quam virtutes. In catalogo dicuntur septem nationes, in expugnatione sine numero ponuntur; sed, cum deleverit gentes multas coram te. Numerosior enim est, quam Israel, populus carnalium passionum, qui multiplicatur de septenario fomite vitiorum. De gastrimargia, comessatio, ebrietas; de fornicatione, turpiloquia, [Col. 0459D] scurrilitas, ludicra, et stultiloquia; de philargyria, mendacium, fraus, furta, perjuria, turpis lucri appetitus, falsa testimonia, violentia, inhumanitas, et rapacitas; de ira homicidium, clamor et indignatio; de tristitia, rancor, pusillanimitas, amaritudo, et desperatio, et pigritia; de acedia, otiositas, somnolentia, importunitas, inquietudo mentis et corporis, instabilitas, verbositas, et curiositas; de cenodoxia, contentiones, haereses, jactantia, et praesumptio novitatum; de superbia, contemptus, invidia, inobedientia, blasphemia, murmuratio, detractio, et alia plura. Haec cum majoris numeri sint quam virtutes, devictis tamen principalibus omnes quiescunt, et perpetua nece delentur. Quod autem hae pestes robustiores [Col. 0460A] sint, in tentatione sentimus: fortius enim militat in membris nostris carnalium delectatio passionum, quam studia virtutum, quae summa cordis et corporis contritione acquiruntur. Harum gentium regiones possidemus, cum Israelis exercitu, id est virtutibus vitia superamus. Ut in corde nostro locum fornicationis castitas obtineat; locum furoris, patientia; locum tristitiae, salutaris laetitia; acediae locum incolat fortitudo; locum superbiae, humilitas, sic singulis vitiis expulsis loco eorum regnent filii Israel, id est, animae Deum videntes. Cum vero Abrahae de futuris loqueretur Deus, non septem sed decem gentes numerasse legitur, quorum terra semini ejus promittitur, abjectis scilicet idololatriis gentium, blasphemia Judaeorum, errore haereticorum, [Col. 0460B] quibus ante notitiam Dei et gratiam baptismi, in spirituali Aegypto commorantur, subjecti sunt. Sed qui inde egreditur, et per gratiam Dei ad eremum spiritualem pervenit, ab impugnatione trium gentium liberatur, contra septem congreditur.

Haetheum et Gergezaeum, etc. (HIERON. de Nom. Hebr., tom. III.) Hethaeum, etc., usque ad id est, calcatum sive praesepe eorum.

Septem gentes. Abrahae permissum est quod decem delerentur: tunc enim decem erant, sed cum filii Israel transirent ad Jordanem, jam tres deletae erant. Filii enim Loth deleverunt gigantes; filii Esau Horraeos; Cappadocesve partem Hevaeorum.

Et robustiores. Spiritales nequitiae subtiliores sunt, [Col. 0460C] et plus valent ad decipiendum, quam infirmitas hominum ad sustinendum.

VERS. 14.---Sterilis. Quaedam steriles apud Judaeos fuerunt, sed adeo paucae, ut ad comparationem fecundarum viderentur nullae.

VERS. 20.---Insuper et crabrones, etc. Non legitur alicubi in historia, quod crabrones vel vespas in hostes eorum Deus praemiserit. Sed per animalia aculeata timoris compunctiones designat, quibus hostes territos fugabat.

VERS. 22.---Non poteris, etc. Cavendum esse ostendit, ne forte, expulsis peccatis a carne nostra, insurgat spiritalis bestia, id est jactantia, superbia, vel vana gloria, quae difficilius exstirpantur quam carnalia vitia. Loth enim, qui in Sodomis continuit, [Col. 0460D] in monte fornicatione pollutus est (Gen. XIX). Expulso vitio statim virtus plantetur ne immundus spiritus redeat, et domum vacantem inveniat. (Matth. XII).

(RAB., GREG.) Quibusdam majora bona Deus dat, nec minora concedit, ut semper animus eorum habeat unde se reprehendat, et dum perfecti esse appetunt nec possunt, minime se extollant in his quae habent, qui per se parva non habere valent. Hinc est quod fortes et potentes adversarios exstinxit Philisthaeos; et Chananaeos diu reservavit, ut in eis erudiretur Israel habens contra quos pugnaret, ne de majoribus devictis sese extolleret. Eadem ergo mens pollet ex virtute, lassescit ex infirmitate, ut [Col. 0461A] dum quaerit quod habere non valet, quod habet humiliter servet. Superna quoque regio in civibus suis ex parte damna pertulit, ex parte fortiter stetit: ut electi angeli dum alios per superbiam cecidisse conspicerent, tanto robustius quanto humilius starent. Sic in unaquaque anima agitur, ut maxima lucra conferant, aliquando minima damnant.

VERS. 26.---Anathema. , id est, a sursum ponendo, vel suspendendo, sicut donaria in templis suspendebantur, et ab eis qui dabant alienabantur.



CAPUT VIII.

VERS. 2.---Quadraginta annis. Ideo enim per quadraginta annos permisit eos affligi, ut cognoscerent [Col. 0461B] quantae fragilitatis essent.

Ut affligeret te. (AUG., quaest. 13.) Hic apertius dictum est, etc., usque ad quod si dixisset, intelligendum erat, cognita faceret.

VERS. 3.---Manna. Carnem Christi, qua refecti ad veram promissionis terram veniamus. Quadraginta annis manna comedimus, id est, toto tempore nostro, quod quatuor vicissitudinibus volvitur, Dominici corporis sacramento pascimur.

Non in solo pane vivit homo, sed in omni, etc. Spiritalis cibus commendatur, unde animae in aeternum victurae satiantur. Manna de coelo datum carnem Christi significat, qui ait: Ego sum panis vitae, hic est panis qui de coelo descendit (Joan. VI), quia Verbum caro factum est, et habitavit in nobis. Qui manducat [Col. 0461C] hanc carnem, habet vitam aeternam.

Non in solo pane, etc. Significat geminam naturae nostrae substantiam. Homo enim ex anima et corpore constat: corpus, quod ex terra est, terreno alitur cibo; anima vero vivit de verbo Dei; spiritum vero hominis vivificat spiritus Dei, si tamen homo est in corpore Ecclesiae, id est Christi, et in fide Filii Dei. Ideo addit: Vestimentum ejus vetustate non deficere; quia novi hominis conversatio in novitate vitae debet permanere, cujus pes non est subtritus, quia gressus operum ejus servatur illaesus: Quia novit Dominus viam justorum, et iter impiorum peribit (Psal. I).

VERS. 11.---Judicia. Quae per Moysen post legem datam diversis temporibus populo praecepta sunt, [Col. 0461D] quae in Exodo justificationes appellantur.

Et caeremonias. Circumcisionem, ritus sacrificiorum. Unde Ambrosius super Epistolam ad Romanos: Triplex (inquit) lex est, prima pars de sacramento divinitatis; secunda congruit legi naturali, quae peccatum interdicit; tertia festorum legis, id est, sabbata, neomeniae, et circumcisio.

VERS. 15.---Ac dipsas. Genus aspidis quae Latine dicitur situla, quemcunque momorderit, siti perit; adeo parva ut cum calcatur non videatur. Cujus venenum ante exstinguit, quam sentiatur, nec tristitiam sentit moriturus.

Mystice. Varii serpentes haereses sunt inter se quidem diversae, sed omnes mortiferae.



CAPUT IX.
[Col. 0462A]

VERS. 5.---Neque enim, etc. (AUG., quaest. 14.) Isti sunt qui non meruerunt perire in deserto, etc., usque ad ubi illi exacerbaverunt Dominum, qui merito suo in terram promissionis introducti non sunt.

VERS. 10.---Deditque, etc. (AUG., quaest. 15.) In Exodo legitur quod tabulas Moysi Dominus dederit, etc., usque ad durat in saeculum.



CAPUT X.

VERS. 4.---Scripsitque in. (AUG. quaest. 14 in Deut.) In Exodo Moyses, etc., usque ad ipse autem adjuvat bonae voluntatis arbitrium.

VERS. 6.---In Mosera, etc. In libro Numeri in [Col. 0462B] monte Hor mortuus scribitur, sed forsitan locus est binomius. Beroth enim filiorum Jacan locus est in deserto, sicut Mosera, ubi obiit Aaron, sicut in libris locorum legitur. Et ostenditur usque hodie in decimo lapide urbis Petrae in montis vertice

VERS. 8.---Tribum Levi. Nisi per hanc significaretur omne regale sacerdotium, quod pertinet ad Novum Testamentum, non auderet homo dicere, qui de ea tribu non erat: Pars mea Dominus (Psal. LXXII); et alibi: Dominus pars haereditatis meae, etc. (Ibid., XV.)

VERS. 14.---Coelum coeli, etc. Quidam dicunt tres esse coelos, aereum, aethereum, et sidereum. Nonnulli septem, primum aereum, secundum aethereum, tertium olympium, quartum igneum, quintum firmamentum, [Col. 0462C] sextum aqueum, septimum angelorum.

VERS. 16.---Circumcidite, etc. Spiritalem circumcisionem significat, id est mentis custodiam, et veram abstinentiam. Quasi, cum luxuriam carnis exstinxeritis, etiam mentis superflua resecato. Circumcidendi sunt omnes sensus. Unde Moyses se incircumcisum labiis conqueritur; et Stephanus Judaeis: Incircumcisi, inquit, corde et auribus, etc. (Act. VII). Vere ergo circumcisus est, qui obturat aures ne audiat sanguinem, et claudit oculos, ne videat malum; qui non delinquit in lingua, cujus cor non gravatur crapula et ebrietate, qui lavat inter innocentes manus suas, et ab omni via mala prohibet pedes suos; qui castigat corpus suum et servituti [Col. 0462D] subjicit, et omni custodia servat cor suum. Bina quoque circumcisione indigemus, ne ex his quaeramus vanam gloriam, ne foris mundi, et intus immundi simus, et simulatae sanctitatis poenas sustineamus, sicut Sichimitae qui patriarcharum circumcisionem imitati sunt, non Dei amore, sed ob causam luxuriae: ideo nihil mercedis acquisiverunt, sed die tertia intra civitatis suae ruinas perierunt. Tales enim in tempore resurrectionis evacuatis, quibus confidebant, virtutibus, in aeternum moriuntur.

VERS. 22.---Descenderunt patres tui in Aegyptum. Descenditur in Aegyptum: Facilis est descensus Averni. In Jerusalem ascenditur, quia arcta est via quae ducit ad vitam, et tendit in ardua virtus



CAPUT XI.
[Col. 0463A]

VERS. 10.---De qua existi. Mente, duce Moyse, id est docente lege terrenas voluptates despicere, et terram promissionis duce Jesu intrare.

In hortorum. Quia carnales quique praesentem felicitatem et copiam rerum temporalium appetunt sibi multiplicare.

VERS. 12.---A principio anni. Ab initio scilicet bonae voluntatis usque ad perfectionem boni operis cursum vitae dirigit. Deus enim est qui operatur in nobis velle et perficere pro bona voluntate (Philip. II).

VERS. 14.---Temporaneam, etc. Quia electis suis priore tempore legis intellectum contulit; serotinam pluviam tribuit, quia ultimo tempore incarnationis suae mysterium patefecit nobis.

[Col. 0463B] Et serotinam, etc. Quia novissima hora est, cum praedicatio ejus ad nos pervenit, qui dicit: Elevatio manuum mearum sacrificium vespertinum (Psal. CXL).

VERS. 20.---Scribes ea super postes. (AUG., quaest. 17.) Hoc secundum litteram an hyperbolica commendatio est, sicut multa dicuntur?

VERS. 29.---Montem Garizim. Garizim interpretatur Divisio vel Advena; Hebal, Vorago vetus interpretatur. Qui enim a vitiis se separant, et se advenas et peregrinos in hoc mundo judicant, etiam aeternam merentur benedictionem. Qui vero in voraginem veteris vitae se praecipitant, carnalibus desideriis servientes, aeternae maledictioni subjacebunt



CAPUT XII.
[Col. 0463C]

VERS. 6.---Decimas et primitias, etc. (AUG., quaest. 18.) Quaerendum est quomodo jubeat decimationes omnium fructuum et primitiva omnium pecorum non manducari, nisi in civitate ubi templum erat, cum eas Levitis dari in lege praeceperit.

VERS. 13.---Cave ne offeras. Occasionem amputat idolis sacrificandi. Ideo enim praecipit in templo et ad altare Domini hostias offerri, ut ubi integra est religio, ibi cultus congruus exhibeatur. Mystice autem innuit nullum munus acceptabile esse Deo extra catholicam Ecclesiam, hic enim est locus quem Deus elegit, ut poneret nomen suum [Col. 0463D] ibi, et habitet in eo.

VERS. 16.---Absque esu. Homicidium prohibet. Sanguis pro anima ponitur, quia sedes animae, id est humanae vitae, in sanguine est.

VERS. 17.---In oppidis. Id est, meritis tuis non assignabis, quae divina largitate perceperis, non viribus tuis, sed Deo, cujus munere hoc habueris (Gal. VI).

VERS. 23.---Hoc solum cave. Ad litteram apostoli hoc praeceperunt: Et in sanguine prohibetur homicidium, et odium fratrum. Qui enim odit fratrem suum homicida est (I Joan. III).

Sanguis enim eorum. Quia aliquod vitale est in sanguine, et per ipsum maxime in hac carne vivitur, [Col. 0464A] qui per omnes venas diffunditur: ipsum animam vocat, id est, corporis vitam, quae morte finitur. Mystice autem innuitur, ut carnales homines a pristina conversatione discedentes, in unitate fidei et bonorum operum sociantes, eorum errores in usum nostrum non convertamus; sed effundamus, id est, per confessionem prolatos terrenae fragilitati deputemus, et quasi indignos viris spiritualibus abjiciamus.



CAPUT XIII.

VERS. 1.---Si surrexerit. Vult intelligi, ea quae a divinis non secundum Deum dicuntur, etiamsi evenerint, non esse sic accipienda, ut fiant quae ab eis praedicuntur, nec praeter potestatem suam ostendit esse, quae ita contingunt. Sed quare permittat [Col. 0464B] supponit, ad cognoscendum scilicet quantum diligant Deum servientes ipsis, non illi qui omnia novit.



CAPUT XIV.

VERS. 1.---Non vos incidetis. Usque hodie multae gentes incidunt se in funeribus mortuorum. Unde: Non vos contristemini sicut et caeteri, qui spem non habent. Haec autem facere, eorum est qui desperant de resurrectione.

Nec facietis. Capilli capitis vestri numerati sunt (Matth. X), id est cogitationes, quas non oportet ab honestate capitis auferre et diabolo offerre, sicut quidam corporales capillos diabolo offerunt.

VERS. 3.---Ne comedatis. Animalia immunda [Col. 0464C] sunt, sed quae significando exprimunt, mores, scilicet hominum, et actus, et voluntates.

VERS. 5.---Camelopardalum. Qui albis maculis respersus, capite camelo similis, collo equino, pedibus bubalo, per caetera pardus: in Aethiopia nascitur.

Omne animal quod in duas. Illos recipit Ecclesia et membris suis incorporat, qui ungulam findunt, qui discretionem boni et mali habere sciunt, et qui ruminant, id est meditantur in lege die ac nocte.

VERS. 6.---Quod in duas partes. Qui scilicet duo testamenta suscipiens firmo gradu justitiae et innocentiae sese constituit

VERS. 7.---Camelum. Judaeum qui liquat culicem, et glutit camelum, qui litteram ruminat, sed non [Col. 0464D] habet fissam ungulam, quia a spiritu litteram non dividit, hi sunt scribae et Pharisaei.

Leporem. Per choerogyllum et leporem multitudinem significat Judaeorum, utrumque enim animal debile et infirmum.

Quia ruminant. Ruminant Judaei verba legis, sed ungulam non dividunt, quia in Patrem et Filium non credunt, nec duo testamenta recipiunt. Quidam autem haeretici ungulam findunt, sed doctrinam veritatis in ore non ruminant (Levit. XI).

VERS. 9.---Haec comedetis ex omnibus quae moventur in aquis. Per haec gentiles intelliguntur, qui in aquis baptismi renascuntur.

Quae habent pinnulas. Meditantes legem vitae sublimis [Col. 0465A] et coelestis; quia ignorantia divinae legis diu in gentibus fuerat, pinnulas et squamas adjungit: sicut enim pisces squamati sunt et pinnati, sic quibus est ignorantia temporalis, cito additur cognitio sublimis et vitae coelestis.

VERS. 12.---Et gryphem. Quae est quadrupes, capite et alis aquilae similis, reliquo corpore leoni, et abundat in Hyperboreis montibus, equis maxime infensa et hominibus.

VERS. 15.---Struthionem. Qui a terra non levatur, sed saecularibus negotiis implicatur.

Noctuam. Quae in nocte acute videt, et non in die. Sicut qui scientia legis gloriantur, et lucem Evangelii non capiunt.

Larum. Qui ut avis volat, ut aquatile natat, qui [Col. 0465B] scilicet circumcisionem veneratur et baptisma. Talibus Paulus ait: Si circumcidimini, Christus vobis non prodest (Gal. V).

Accipitrem, etc. Qui mansueti videntur, sed potentibus et avaris sociantur.

VERS. 16.---Cygnum et ibin. Hae longi colli esse, et cibum de profundo terrae trahere dicuntur: nos autem debemus quaerere panem qui de coelo descendit, nec esse solliciti quid manducemus (Joan. VI Matth. VI)

VERS. 17.---Nycticoracem. Quae nocte repit et operatur, significans eos qui noctis operibus dedicantur, quae sunt fornicatio, immunditia, idolorum cultus et similia.

VERS. 18.---Upupam. Quae luctum amat. Saeculi [Col. 0465C] autem tristitia mortem operatur: Nos vero debemus in Domino gaudere, in omnibus gratias agere (II Cor. VII; I Thes. V).

Vespertilionem, etc. Quae circa terram volat, et pennis ambulat. Nostra autem conversatio in coelis debet esse (Phil. III).

VERS. 21.---Quidquid autem. Mystice praecipitur ecclesiastico viro, ut se in sanctitate servet, et omnem peccati immunditiam devitet, peregrinum, id est, gentilem in suis sordibus remanere permittat.

Peregrino qui intra portas tuas est. Quasi paganis et haereticis immunda relinque. Hinc daemones in Evangelio permittuntur ire in gregem porcorum (Matth. VIII), et dicitur: Sine mortuos sepelire mortuos suos [Col. 0465D] (Luc. IX).

In lacte, mediocribus disciplinis, sed austerioribus, ut restaurarent amara quae perdiderunt dulcia.

VERS. 22.---Decimam. Quasi, bona quae facis secundum divinae legis praecepta facias, et Domino separes, ut ad ejus laudem omnia facias.

VERS. 23.---Primogenita. Id est boni operis initia, quae decimanda sunt, id est, Domino consecranda.

VERS. 24.---Portare. Quasi, qui longe sunt a perfectione sanctorum, nec possunt ascendere culmen virtutum, nec contemplationi vacare: quod possunt, agant humiliter, et devote, et faciant sibi amicos de mammona iniquitatis, et thesauros in [Col. 0466A] coelis, ut recipiantur in aeterna tabernacula, ubi epulandum et laetandum cum amicis, id est sanctis et electis Dei.

VERS. 26.---Et emes ex eadem pecunia, etc. Spiritualiter praecipitur, ut semper bonis operibus insistamus, quatenus post hanc vitam ad domum nostram, id est ad coelestem patriam revertamur.

VERS. 28.---Aliam decimam. Extra illam, scilicet quam manducas cum tuis et Levitis, in loco quem elegerit Dominus.

VERS. 29.---Venietque Levites. Manifeste ostendit hanc decimam non esse ei qui offert communicandam, sed tantum illis quibus praecepit erogari, in quibus praecipue Leviten posuit.



CAPUT XV.
[Col. 0466B]

VERS. 1.---Septimo anno. In hoc capite pietas et dilectio commendatur, ut proximis misereamur, et praemium a Domino exspectemus. Tempore enim suo metemus non deficientes, si, dum tempus habemus, operemur bonum ad omnes, maxime autem ad domesticos fidei (I Tim. V); unde: Dimittite et dimittetur vobis, date et dabitur vobis (Luc. VI).

Septimo anno. Quia in septiformi Spiritu remissio est. Omnes pene legis solemnitates in septenario numero sunt: sabbatum enim in die septima est; et Pentecoste finitis septem hebdomadibus; septimus quoque annus celebratur; et jubilaeus septies septem annis succedit.

[Col. 0466C] VERS. 3---A peregrino. Licet sint omnes proximi nostri, maxime tamen illis misericordia impendenda est, qui Christi sunt nobiscum membra. Qui enim habet substantiam mundi, et fratri indigenti non impendit, quomodo manet in eo charitas Dei? (I Joan. III.)

VERS. 6.---Foenerabis. Quasi: ditior eris omnibus gentibus. Ecclesia quoque abundat spiritalibus divitiis: ipsa docet, nec habet necesse doceri.

VERS. 9.---Cave. (AUG., quaest. 21.) LXX: Attende tibi ipsi, ne fiat verbum occultum, etc., usque ad si crudeliter cogitat illo tempore dandum non esse, quo dandum est?

VERS. 12.---Cum tibi venditus, etc. (ISID.) Si [Col. 0466D] Hebraeus puer in servitutem devenerit, etc., usque ad scilicet peccatis in aeternum serviemus.

Cum tibi venditus, etc. Hebraeus transitor qui ad aeternam scilicet patriam tendit, et de vitiis ad virtutes, de terrenis ad coelestia transit; si talis se tibi vendiderit, id est magisterio tuo se addixerit, docebis eum, ut in praesenti vita studeat operari, ut ad requiem pervenire possit. Hoc est, sex annis serviet tibi, septimo dimittes eum liberum, nec vacuum abire patieris; quasi: aeterna praemia et veram libertatem promittes ei in alia vita. Si autem dixerit, Nolo egredi, eo quod diligat te et domum tuam, id est si bona quae fecit non pro aeterna mercede, sed pro humana laude, quasi diligens praesentem [Col. 0467A] vitam fecerit, perforabis aurem ejus subula, id est mentem ejus terrore judicii; compunges in janua domus, quia judicium erit in hujus vitae egressu et alterius ingressu, et serviet tibi usque in aeternum, id est docebis eum si saeculum plus amaverit quam Deum, aeternis suppliciis mancipandum.

(GREG., hom. 3 in Ezech.) Cum activa vita et contemplativa sit nobis ex Dei gratia, etc., usque ad ubi subula recusantis libertatem aurem perfodi praecipitur.

VERS. 19.---De primogenitis. (AUG., quaest. 23.) Primogenita dicit, etc., usque ad quia solus de substantia Patris, et aequalis et coaeternus.

Sanctificabis Domino Deo tuo. Non tibi, sed omnium largitori: Quia omne datum optimum desursum [Col. 0467B] est (Jac. I). Quod autem leve in nostra cogitatione, vel maculosum in nostra conversatione, vel claudum in operum progressione, vel caecum ignorantia mentis aut aliqua parte deforme vel debile, non debemus Deo immolare, id est, imputare, sed nobis.

Non operaberis. (GREG., lib. VIII Moral., cap. 34.) In primogenito bovis arare, etc., usque ad deceptus animus non deprehendat quae in eis sunt mala.

VERS. 16.---Sin autem habuerit. Sunt quaedam opera quae licet minus placeant Deo, prosunt tamen proximo; et si Deo offerri non possunt, comedi possunt. Cum enim Deo minus placeant pro fuscata intentione quam Deus intuetur, proximis tamen exemplo opitulantur. Quasi caprea et cervo. Caprea saltatim [Col. 0467C] incedit, cervus inimicus est serpenti, et aspera et spinosa transiliens, montana transcendit, et ideo in bonam partem accipiuntur.



CAPUT XVI.

VERS. 1.---Observa mensem novarum frugum. Quia in eo manipuli spicarum, id est primitiae, per sacerdotem offerebantur Domino.

Mensem primum, scilicet Hebraeorum qui apud eos nisan [Figure: [Hebrew Text] 2Kb] apud Graecos quoque , apud Latinos Aprilis dicitur, in quo agnus paschalis occidebatur.

Eduxit te. Mystice. Nos quoque de Aegypto hujus mundi liberati, novum hominem induti, in novitate [Col. 0467D] vitae ambulemus, primitias bonorum operum consecrantes, et phase, id est, transitum bonum celebrantes, ut, relicta Aegypto, ad terram promissionis veniamus.

VERS. 2.---Et de bobus in loco. (AUG., quaest. 24.) Boves addit, cum de ove tantum praeceperit, quam jussit accipi ex ovibus et haedis vel capris, vel propter Christum, qui secundum carnem ex justis fuit et peccatoribus. Non enim ait ex ovibus vel capris, sed ex ovibus et capris, licet proprie non intelligatur ovis ex capris, ne Judaei dicerent subaudiendum esse caprum. Quare ergo additi sunt boves? an propter alia sacrificia, quae diebus azymorum sunt immolanda?

[Col. 0468A] VERS. 3.---Panem fermentatum. Corruptam doctrinam vel veterem conversationem, unde: Epulemur in azymis, non in fermento veteri, etc. (I Cor. V).

Septem. Toto tempore praesentis vitae. Sicut illi septem diebus azyma comedebant, sic nos pure et simpliciter septem diebus hujus vitae conversemur, quibus quotidie agnus occiditur, et pascha celebratur, si innovati nihil ex veteri corruptione retinemus. Quid enim est aliud fermentum, quam naturae corruptio? Fermentatum enim recedit a naturali dulcedine, et corrumpitur adulterino rancore.

VERS. 4.---Non apparebit. Epulemur non in fermento veteri, neque in fermento malitiae et nequitiae, etc. (I Cor. V), quasi: relinquite veterem hominem, et induite novum.

[Col. 0468B] Non remanebit. In hac vita omnia sacramenta Dominicae incarnationis perscrutanda, et cuncta praecepta ejus implenda sunt (Ephes. IV), antequam mane, id est finis saeculi, adveniat.

VERS. 5.---Non poteris. In una domo agnus paschalis editur, et in uno loco phase immolatur, id est in catholica Ecclesia: extra illam non recte pascha celebratur. Vetat celebrare mysteria Christi in conventiculis haereticorum.

VERS. 6.---Vespere ad solis. Novissima aetate mundi, quando verus Sol in passione occubuit, et Aegyptiacam captivitatem solvit, cum pascha nostrum immolatus est Christus.

VERS. 7.---Vades in tabernacula. Peracto servitio Domini mane resurrectionis transibimus in aeterna [Col. 0468C] tabernacula, ut quiescamus ab omni labore, laetantes de percepta retributione.

VERS. 8.---Die septima. Aeterna requie, quam septenarius significat: propter sabbatum ubi nullus labor, nulla operandi ratio.

VERS. 9.---Septem hebdomadas. In Levitico plenius. Numerabis ergo ab altero die sabbati septem hebdomadas plenas ad alteram diem explorationis hebdomadae septimae.

(AUG., quaest. 25.) Septem hebdomadas, etc. Si ab universo populo haec Pentecoste jussa est observari, nunquid omnes credendum est uno die falcem jussos mittere in messem? Si autem sibi quisque observat istam quinquagesimam, dinumerans ab illo die quo falcem mittit, non una est universo populo. Illa vero [Col. 0468D] una est quae computatur ab immolatione paschae usque in diem datae legis in Sina.

Nos quoque celebramus Pentecosten, id est, adventum Spiritus sancti, qui est digitus Dei, quo scripta est lex in tabulis.

VERS. 13.---Solemnitatem. Qui ut tabernaculo, praesenti mundo utitur, festivitatem agere, et laetari in eo potest, propter futuri exspectationem: Quia si terrena domus hujus habitationis dissolvatur, habebit domum non manufactam in coelis (I Cor. V).

Quando. Consummata perfectione omnium bonorum et multarum collectione virtutum, laetandum et exsultandum esse cum amicis significat. Cum exsultabit quisque de percepta retributione qui hic largus [Col. 0469A] fuerit in munere, tunc vere tabernaculorum solemnitas agetur, non mutabilium scilicet, sed aeternorum, unde: Ut recipiant vos in aeterna tabernacula (Luc. XVI).

VERS. 16.---Masculinum. Non femineum; nihil enim molle, fragile et infirmum in nostra conversatione debet esse: fortia quaeque a nobis exigit Deus (Exod. XXIII, XXXIV; Eccli. XXXV). Si autem in fide Trinitatis Patris et Filii et Spiritus sancti aeternae mercedis respectu tempore praesentis vitae bonis operibus insudamus, masculum in conspectu Domini statuimus.

In omnibus. Ut advenientes undique statim in introitu, paratos inveniant, a quibus justa judicia accipiant.

[Col. 0469B] VERS. 19.---Oculos sapientum. Apud homines, non apud Deum, quibus dicitur: Vae qui sapientes estis in oculis vestris (Isa. V).

VERS. 20.---Juste. (GREG., lib. X Moral., cap. 19.) Injuste quod justum est exsequitur, qui ad defensionem justitiae non virtutis aemulatione, sed amore praemii temporalis excitatur, et justitiam quam praetendit, vendere non veretur. Juste ergo justum exsequi est in assertione justitiae ipsam justitiam quaerere: Sunt viae quae videntur hominibus justae, etc. (Prov. XIV). Et: Vae qui justificatis vos coram hominibus (Luc. XVI).

VERS. 21.---Non plantabis. Occasionem idololatriae amputat. Solebant enim gentes immolare, et in delubris statuas adorare.

[Col. 0469C] Lucum. (ISID.) Nemus, frondentes arbores infructuosae, etc., usque ad nec permittit fictionem falsitatis vel erroris veritati catholicae sociare.



CAPUT XVII.

VERS. 2.---Cumque reperti fuerint. Lex errorem et idololatriam maxime detestatur: maximum enim scelus est honorem Creatoris impendere creaturae; quod faciunt gentiles, vel mali catholici, qui, licet ab Ecclesia non recedant, tamen magis inveniuntur per diversa vitia servire diabolo, quam per bona opera militare Deo. Hos lapidibus jubet obrui quos irrevocabilis sententia damnandos esse praevidit.

VERS. 6.---In ore duorum aut trium testium. Attestatione scilicet legis prophetarum et Evangelii, secundum [Col. 0469D] illud: Sermo quem locutus est, ipse judicabit eum in novissimo die (Joan. XII). In titulo quoque crucis tres linguae testantur Christum esse regem Judaeorum: Hebraica, Graeca et Latina (Joan. XIX).

Nemo occidatur. Tanta concordia est Veteris ac Novi Testamenti, ut neutrum sine altero sit.

In humano judicio primum divinae Scripturae auctoritas requirenda est.

VERS. 81.---Si difficile. Sacerdotes Ecclesiae Dei instruit, ut judicia ecclesiastica secundum potestatem sibi a Deo datam reverenter agant, et juste decernant, non ad libitum suum, sed secundum legis decretum, ne suscipiendo personam mutent sententiam.

[Col. 0470A] VERS. 11.---Juxta. Nota, non dicitur tibi, ut obedias, nisi juxta legem docuerint, unde: Supra cathedram Moysi sederunt scribae et pharisaei (Matth. XXIII).

VERS. 12.---Sacerdotis imperio. Christi qui est sacerdos in aeternum secundum ordinem Melchisedech, qui vicarios sibi substituit, quibus ait: Qui vos audit, me audit; et qui vos spernit, me spernit, etc. (Luc. X). Jure ergo damnationis sustinet sententiam, qui contemnit divinitatis potentiam.

VERS. 14.---Cum ingressus fueris terram, etc. (AUG., quaest. 26.) Quaeri potest cur displicuit populus Deo, cum regem desideravit, cum hic inveniatur esse permissus? Sed intelligendum est merito non fuisse secundum voluntatem Dei, quia hoc fieri non praecepit, sed desiderantibus permisit. Verumtamen praecepit [Col. 0470B] ne fieret alienus, sed frater ex eodem populo indigena non alienigena. Quod autem ait: Non poteris: intelligendum est, non debebis.

Constituam super. Habitatores terrae constituunt sibi regem contra Dei sententiam.

VERS. 17.---Non habebit, etc. (AUG., quaest. 27.) Manifestum est Salomonem hoc praeceptum transisse, etc., usque ad perveniat ad alienigenas.

Neque argenti. Nolite thesaurizare vobis thesauros in terra (Matth. VI).

VERS. 19.---Legetque. Nota quanta assiduitate legere debent sacerdotes, cum assidue legant reges. Lectio ipsa lux est et vita, unde: Verba, quae ego loquor vobis, spiritus et vita sunt (Joan. VI).

VERS. 20.---Superbiam. Quasi, sciat se esse fratrem. [Col. 0470C] Unum patrem Deum omnes habemus, cui dicimus: Pater noster, qui es in coelis, etc. (Luc. XI).

Superbiam. Benedictio est regnare super Israel, scilicet regnando facere Israel, scilicet Deum videntes.



CAPUT XVIII.

VERS. 1.---Non habebunt. Et in Veteri et in Novo Testamento ministris altaris praeceptum est de oblationibus et decimis vivere, nec terrenis possessionibus acquirendis concessum est inhiare: Unde: Nolite possidere aurum neque argentum, etc. (Matth. X); et post pauca: Dignus est enim operarius cibo suo (I Cor. IX.) Et alibi: Qui altario serviunt cum altario participant (Num. XVIII). Non enim oportet, ut [Col. 0470D] qui semper astare debet officio divino, inhiet terreno lucro, cui Deus haereditas est. Quid ergo deesse potest illi qui omnia habentem habet.

VERS. 2.---Haereditas. Pro operatione bona, ut quod mente conceperit, opere probet, unde: Coepit Jesus facere et docere (Act. I).

VERS. 3.---Dabunt. Quia in corporalibus solatiis et spiritualibus emolumentis devote doctoribus nostris communicare debemus, unde: Communicet is qui catechizatur verbo, ei qui se catechizat, in omni opere bono (Gal. VI).

Ventriculum. Venter receptaculum ciborum, omnes hominum labores, et momentanea gulae blandimenta sunt, quorum finem condemnat: et mentibus [Col. 0471A] Deo sacratis ostendit totum quod voramus in successum projici, unde: Esca ventri, et venter escis: Deus autem et hunc et hanc destruet.

VERS. 4.---Primitias. Primitias frugum laborantem agricolam oportet primum de fructibus accipere.

VERS. 6.---Si exierit. Quasi urbem et domum deserit, qui gratis Deo servit, et sine sumptu Evangelium ponit.

VERS. 8.---Excepto. (AUG., quaest. 38.) Quod LXX, etc., usque ad eum servari oportet quod parentibus exhibitum est.

VERS. 9.---Quando ingressus. (AUG., quaest. 29.) Quoniam portentorum inspectores interdicuntur, etc., usque ad sic illae inspectiones prodigorum a significationibus miraculorum discernendae sunt.

[Col. 0471B] VERS. 10.---Ariolos. Qui circumeunt aras nefandis precibus, et divinationem in extis animalium quaerunt.

Auguria. Quasi avigeria, quae in vocibus avium gerantur. Vel avigaria, ab avium garritu.

VERS. 11.---Pythones. Ventriloquos, de quorum ventre daemones loquuntur, a Pythone sic dictos, id est Apolline, quem deum divinationis credebant esse.

VERS. 15.---Prophetam de. Licet historialiter de prophetis accipi possit, qui post Moysen in populo Israel repleti sunt Spiritu Dei, melius tamen de Domino prophetarum accipitur, de quo turbae ab ipso satiatae dixerunt: Hic est vere propheta qui venturus est in mundum (Joan. VI). Et alibi: Propheta magnus [Col. 0471C] surrexit in nobis (Luc. VII).



CAPUT XIX.

VERS. 2.---Tres. Fidem, spem et charitatem, ad quas omnes poenitentes debent confugere.

Tres civitates refugii ultra Jordanem constituit Moyses homicidis qui non sponte homicidium commiserunt, alias tres circa Jordanem jubet separari (Num. XXXV; Josue. XX), mystice insinuans quod ante perceptionem baptismi, qui vult a peccato salvari et ab hostibus spiritualibus liberari, sanctae Trinitatis fidem debet sincera mente confiteri, et post baptismum in fide, spe et charitate viriliter operari. Sicque religiose coversans in mundo, qui senario conditus est numero, post perfectionem bonorum [Col. 0471D] operum requiem aeternam exspectat in sabbatismo.

VERS. 3.---In tres. Ut qui salvandus est facilius evadat. Praedicatores quoque verbo et exemplo debent peccatoribus consulere et aequaliter in tota terra Ecclesiae fidem Trinitatis omnibus insinuare, ut viam veritatis et portam fidei agnoscant patere sibi, et se merito damnandos si intrare noluerint.

Sed abiisse. Exemplo enim ostendit qualis homicida salvandus sit.

(GREG., Past. part. II, cap. X, tom. III.) Ad silvam cum amico imus, etc., usque ad quae non malitiose perpetratur.

(AMBR., lib. de Fuga saeculi, cap. 2.) Congrue [Col. 0472A] provisum liquet, etc., usque ad percussus Levitico gladio moriatur sensus carnis, ut vivat anima vestra.

VERS. 9.---Addes tibi. In libro Jesu Nave, sex civitates refugii decernuntur talibus homicidis (Josue XX). Cades in Galilaea montis Nepthali, Sichem in monte Ephraim, et Cariatharbe, quae est Hebron, in monte Juda. Et trans Jordanem Bosor de tribu Ruben, et Ramoth in Galaad de tribu Gad, et Gaulon in Basan, de tribu Manasse.

(AMBR., ubi supra.) Sex autem civitatum refugia sunt, etc., usque ad vel interdictorum declinatione veneremur.

VERS. 11.---Si quis autem odio habens proximum. Qui malitia aliquem percutit, et in mortem animae ducit, reus est aeternae mortis, unde: Si quis scandalizaverit unum de pusillis qui in me credunt, etc. [Col. 0472B] Et alibi: Qui odit fratrem homicida est, et non habebit vitam aeternam (Matth. XVIII; I Joan. III). Hic ab altari divellitur, tanquam sacramentis Dominicis indignus, nec veniam nisi per condignam poenitentiam promeretur. Qui autem non sponte occidit, habet urbes refugii, Ecclesiam scilicet catholicam, ubi se angustia poenitentiae coercens, per omne tempus praesentis vitae bonis operibus studeat, et si spem in morte summi pontificis, scilicet Redemptoris sui, posuerit, tandem merebitur salvari.

Qui fraternum odium retinet in corde, non potest fructuosam poenitentiam agere, nec Deum sibi placare.

VERS. 14.---Non assumes et transferes terminos, etc. Unde: Ne transgrediaris terminos quos posuerunt [Col. 0472C] patres tui (Prov. XXII), id est, praecedentium patrum regulas et definitiones vivendi.

VERS. 15.---Non stabit testis unus. Hoc etiam historialiter servare debemus. Et contra impios vel haereticos, cum testimoniis Scripturarum indigemus, duos testes, id est, Vetus et Novum Testamentum adhibemus, vel tres, id est, Evangelium, prophetas, apostolum, et sic stat verbum.

VERS. 21.---Animam pro anima. Qui enim animam errare fecit, venia dignus non est.

Dentem pro dente (Exod. XXI; Lev. XXIV; Matth. V). Verborum virtutem. Dentes enim verba significant secundum illud: Filii hominum, dentes eorum arma (Psal. LVI). Et alibi: Dentes ejus lacte, id est [Col. 0472D] lege, candidiores (Gen. XXIX).

Manum, etc. Operationem, ut ea, scilicet. sunt ei utilia aut nociva quae in alio pervertit.



CAPUT XX.

VERS. 1.---Quia Dominus. Mystice. (AUG., quaest. 30.) LXX: Quoniam Dominus, etc., usque ad ut etiam ipsos acturos ostenderet.

VERS. 5.---Quis est homo. (ID., quaest. 31.) Non est melior in bello qui jam aedificia dedicavit, etc., usque ad sed haec instituta sunt propter virorum animos explorandos.

Quis est homo. (ISID.) Docet non posse quemquam professionem contemplationis vel militiae spiritalis [Col. 0473A] arripere, etc., usque ad: ut ei placeat cui se probavit (II Tim. II).

Melius est professionem vel persecutionem devitare, quam in ea succumbere. Ad disputationem quoque contra haereticos venire non debet, nisi doctus et perfectus, ne scandalizet alios superatus.

VERS. 16.---Nullum omnino permittes. Nulli vitio in nostra conversatione parcendum, ne coram oculis Domini voluptatibus corrupti et abominabiles appareamus, et exsultantes inimici de ruina nostra dicant: Euge, euge animae nostrae, devorabimus eum (Psal. XXXIV).



CAPUT XXI.

VERS. 1.---Quando inventum, etc. Cadaver, corpus [Col. 0473B] sine anima, et anima sine Deo, qui est ejus vita. In terra quam Dominus Deus tuus daturus est tibi, hoc est in Ecclesia. Caedis reus, actor seditionis; Majores natu, vita et sapientia majores. Judices, id est sacerdotes, quorum officium est de singulis judicare, id est, discernere. Metientur a loco cadaveris, id est, cum summa discretione investigabunt actorem seditionis. Tollent vitulam de armento, id est, carnem Christi, quam de patribus sumpsit. Quae non traxit jugum, quia peccatum non fecit, nec inventus est dolus in ore ejus. Nec terram scidit vomere (I Petr. II), nullam scilicet seditionis maculam admisit.

Et ignorabitur caedis reus. Diabolus qui invisibilis, et ideo ignorari dicitur, scitur enim quia misit in cor, ut traderet eum Judas (Joan. XIII).

[Col. 0473C] Majores natu, etc. Apostoli et doctores qui Scripturae attestatione perceperunt nullam nationem sic promptam ad caedem ut Judaeorum gentem, qui et prophetarum et Domini sanguinem fuderunt.

VERS. 4.---Et ducent eam ad vallem asperam, etc. Mortem scilicet despectam et turpissimam, unde: Morte turpissima condemnemus eum. Quae nunquam arata est (Sap. II), quia mors Christi absque culpa fuit. Nec sementem recepit (Matth. XIII), id est, zizania peccati, quae inimicus homo superseminavit. Possumus per vallem asperam gentilitatem accipere, quae aspera erat; saxosa, quia saxa adorabat; in qua caesa est cervix vitulae, quia pro salute gentium mors Christi celebrata est. Cervix robur carnis quod in morte deposuit. Lavabunt manus super vitulam, [Col. 0473D] id est, purgabunt opera per passionis Christi confidentiam.

VERS. 6.---Lavabuntque manus suas, etc. Id est, opera sua in passione Christi demonstrabunt esse munda. Licet enim ejusdem passionis sacramenta quotidie iterentur, ab omni tamen fraude Judaeorum corda et opera habent mundissima.

VERS. 8.---Propitius esto. Pro officio suo benedicunt populo, ut non reddatur vindicta pro scelere, sed salus pro redemptione.

VERS. 10.---Si egressus fuerit ad pugnam. (ISID.) Dicant Judaei, quomodo haec servent? quid causae sit mulierem decalvari et ungues circumcidi? quid si sine capillis et unguibus inventa fuerit?

[Col. 0474A] VERS. 11.---Mulierem pulchram. Sicut Paulus qui de Menandro sumpsit: Corrumpunt bonos mores colloquia mala (I Cor. XV). Et de Arato: In ipso vivimus, movemur, et sumus: ipsius enim et genus sumus (Act. XVII).

Alii putant hanc mulierem specie decoram significare rationabilem disciplinam apud Gentiles inventam: ab ea enim oportet recidi omnem superstitionis immunditiam, ut ad studium veritatis assumatur. Nihil enim mundum habent disciplinae gentilium, quia nulla apud eos disciplina est, cui non sit aliquid immunditiae vel superstitionis admistum.

VERS. 13.---Uno mense, id est, triginta diebus, ut post fidem Trinitatis et opus legis, mereatur Ecclesiae sociari; ter enim decem triginta efficiunt.

[Col. 0474B] Et postea. Cum nec in capite, id est sensibus, nec in manibus, id est operibus, aliquid superfluum aut immundum erit.

VERS. 15.---Si habuerit homo uxores duas, etc. Christus sibi duas uxores, populum scilicet Judaeorum et gentium, conjugii copulavit nomine. Odiosa est synagoga, semper contentiosa, dura cervice, incircumcisa corde; dilecta gentilis Ecclesia. Sed non potest filium dilectae praeferre filio odiosae, id est Ecclesiam de gentibus et filios ejus praeferre apostolis et aliis primitivis, qui sunt filii synagogae. Agnoscit odiosae primogenitum, dat ei duplicia, quia primitivis synagogae filiis dedit legem et prophetas, et notitiam nominis sui, et primo eis Evangelium praedicavit. Hic enim est primogenitus liberorum ejus.

[Col. 0474C] Unam dilectam. Animalitatem, quae dulcis videtur et delectabilis: omnia voluptuosa cupit et nullo moerore afficit.

Alteram odiosam. Rationalitatem, quae non indulget corpori, nec servit voluptati, sed abdicat occulta dedecoris.

VERS. 16.---Primogenitum. Apostoli et apostolici viri, qui locum primogeniti obtinent, quorum Ecclesia sequitur auctoritatem.

VERS. 17.---Sed filium. Hoc ad litteram faciendum est, ne sequatur quis animi sui motum, vel amorem, vel odium, sed naturam.

Cuncta duplicia. Apostoli cuncta duplicia susceperunt, qui doctrina et operatione praediti sunt.

Alii dabit ut vivat, non ut abundet, sicut Abraham [Col. 0474D] filium ancillae super nationes praefecit: filio Sarae, non solum temporalia, sed spiritualia accumulavit (Gen. XII).

VERS. 18.---Si genuerit. Melior est obedientia quam victimae, et auscultare magis quam offerre adipem arietum, quoniam quasi peccatum ariolandi est repugnare, etc. (I Reg. XV.) Inobedientem ergo filium et vitiosum Moyses jubet obrui lapidibus: Evangelium quoque duris increpationibus, quasi lapidibus tales arguit: Genimina viperarum, quis docebit vos fugere a ventura ira (Luc. III)?

VERS. 22.---Appensus. Cruciatum ejus vidente populo, unde: Peccantes coram omnibus argue, ut caeteri metum habeant (II Tim. V).

[Col. 0475A] VERS. 23.---Non permanebit. Hoc est non debet relinqui in eadem damnatione, sed revocari doctorum exhortatione, ut nulli, dum vivit, reconciliatio negetur.

Non permanebit. Non est de die in diem differenda poenitentia, sed statim agenda, ut per poenitentiam infructuosam ab oculis Dei abscondantur delicta, unde: Beati quorum tecta sunt peccata (Psal. XXXI).

Maledictus a Deo. (AUG., lib. XIV contra Faustum.) Christus nos redemit de maledicto legis, factus pro nobis maledictum (Gal. III). (Adam namque in ligno praevaricationis corruit: ideo sibi et posteris suis maledictionem meruit, de qua dicit: Maledictus omnis qui pendet in ligno.) Maledictam namque, id est, exsecrabilem et turpissimam mortem suscepit.

[Col. 0475B] (ID., ubi supra, cap. 3, 4.) Maledictus a Deo est qui pendet, etc. Quidam haeretici ad calumniam passionis Christi hanc sententiam transferunt, etc., usque ad bene ergo maledictum dicitur, quod odit Deus, hoc pependit in ligno.

Contaminabis. Poenitentiae lacrymis fetorem peccatorum abluere debemus, ne aliis scandalum et nobis germinet cruciatum.



CAPUT XXII.

VERS. 1.---Non videbis. Moraliter. Frater tuus doctor Ecclesiae, cujus discipulum vel doctum, qui significatur per bovem, vel indoctum, qui significatur per ovem, si videris errare, noli negligere, sed exhortare [Col. 0475C] ut fratri, id est, magistro possis reconciliare. Duc in domum tuam (I Cor. XI), id est, adhibe curam. Et si non est propinquus, id est Ecclesiae tuae, sed alterius doctor.

VERS. 3.---Similiter. Gentili, scilicet, cujus utilitatem et immunditiam non debemus despicere.

Vestimento. Plebe qua ornatur doctor. Ad litteram quoque omnia haec et similia servanda sunt.

VERS. 5.---Non induetur mulier, etc. (AUG., quaest. 32.) Alia editio, etc., usque ad non debet aliquid femineum vel molle in doctrina sua habere.

Mulier. Cujus naturaliter diversus color, motus incestus, vires, cui non permittitur docere, nec dominari in virum, nec usurpet officium praedicandi (I Cor. XIII).

[Col. 0475D] Contra naturam est virum muliebria facere, comam crispare, torquere capillos, unde Apostolus: Vir, si comam nutrierit, ignominia est illi. Mulieri autem capilli pro velamine dati sunt; non ergo induetur vir veste feminea, operatione scilicet fluxa et dissoluta.

(RAB.) Per viam imus, etc., usque ad sed ex ea allegoricum sensum in mente retinemus.

VERS. 8.---Domum novam, id est Ecclesiam.

Murum tecti, id est virtutum custodiam.

Ne effundatur sanguis in domo tua, hoc est ne alio peccante reus tenearis.

(GREG., lib. VIII Moral., cap. 39.) Ne effundatur. Per incuriam atque desidiam. Unde qui virtutes sine [Col. 0476A] humilitate congregat, quasi pulverem in ventum portat.

VERS. 9.---Vineam, doctrinam, vel plebem doctoribus commissam, ubi vinum spiritalis gratiae abundare debet.

Altero semine, id est haeretico. Semen bonum verbum Dei; semen nequam quod inimicus seminavit (Matth. XIII): cavendum ergo ne immisceatur aliquid erroris, et corrumpatur semen Dei.

VERS. 10.---Non arabis. (ISID.) In bove et asino arat, qui recipit Evangelia cum Judaeorum observantia, quae praecessit in umbra. In bove quoque bene operantium vita, in asino stultorum socordia: quasi, fatuum sapienti in praedicatione non socies, ne per eum qui rem implere non valet ei obsistas qui praevalet. [Col. 0476B] Stultus vero et sapiens bene conjunguntur, ut unus praecipiat et alter obediat, non ut aequali potestate verbum Dei annuntient.

Allegorice lineis vestibus lanam vel purpuram miscet, qui inordinate vivit, et profectionibus diversi generis, ut si sanctimonialis habeat ornamenta uxoris, vel uxor gerat speciem virginis. Hoc autem figurabatur in vestibus, quod nunc declaratur in moribus.

VERS. 12.---Funiculos. Ad differentiam scilicet, sicut signum circumcisionis Israelitas separat a caeteris. Superstitiosi vero magistri captantes auram populi, et lucra ex mulierculis, dilatabant fimbrias et eis alligabant spinas, ut vel ambulantes vel sedentes pungerentur, et sic ad serviendum Deo monerentur, [Col. 0476C] unde: Dilatant phylacteria sua et magnificam fimbrias.

VERS. 13.---Si duxerit. (AUG., quaest. 33.) Apparet quomodo subditas viris feminas, etc., usque ad qua fuerat alter plectendus.

VERS. 15.---Pater et mater ejus. Doctores Ecclesiae qui quasi pater et mater fovent plebem: patres auctoritate, matres pietate.

VERS. 18.---Et verberabunt. Non mirum, si vir, qui falso accusat, jubetur caedi, et multam reddere; puella vero, si culpabilis sit, lapidari: quia per feminam initium peccati, quae virum seduxit et dupliciter peccavit, prius in Deum, postea in virum, vir tantum in Deum

VERS. 19.---Centum siclis, etc. Perfectione doctrinae [Col. 0476D] et sollicitudinis, quam impendat subjectae plebi, vel poenitentiae. Centenarius enim perfectus est, quinquagenarius poenitentiae consecratus.

VERS. 23.---Si puellam virginem desponderit. In hoc capitulo, sicut in duobus praecedentibus et duobus succedentibus, corporalem condemnat fornicationem.

VERS. 26.---Nihil patietur. Sed ad incoeptam fidem revocabitur per gratiam baptismi liberata ab hostibus.

VERS. 29.---Non poterit. (AUG., quaest. 34.) Merito quaeritur utrum ista poena sit, ut non eam possit dimittere per omne tempus, quam inordinate et illicite violavit; si enim intelligimus eam non posse, id est non debere dimitti per omne tempus, quia uxor effecta est, occurrit quod Moyses permisit [Col. 0477A] dare libellum repudii et dimittere. In his autem quae illicite vitiant noluit licere, ne videatur ad ludibrium fecisse, et potius finxisse quod eam duxerit. Hoc quoque de illa jussit, cui vir calumniatus fuerit de virginalibus non inventis.

VERS. 30.---Non. Pater noster Christus est, cujus Ecclesia uxor est; non licet homini dignitatem istius sponsi transferre in se, nec sponsam ejus violare, ut amorem ejus commutet in se, ex dono virtutum vel ex praedicatione laudem suam quaerendo non Dei; cui dicere convenit: Non nobis, Domine, non nobis, sed nomini tuo da gloriam (Psal. CIII).



CAPUT XXIII.

VERS. 1.---Non intrabit. Omnes qui molliter vivunt, [Col. 0477B] nec virile opus perficiunt, non possunt permanere in congregatione sanctorum nec digni sunt introitu regni coelorum, quod violentiam patitur, et violenti diripiunt illud.

Mamzer. Degener sensu vel moribus; vel quem haereticorum pravitas in perceptione sacramentorum degenerem fecit; vel ritus gentilitatis aut Judaismi maculavit. Is in Ecclesiam recipietur, cum integra fide decalogum legis secundum Evangelii institutionem servaverit, et carnalem conversationem Spiritu sancto roboratus abdicaverit; unde: Si vis ad vitam ingredi, serva mandata (Matth. XIX). Et alibi: Ego sum ostium: per me si quis intrat, salvabitur (Joan. X).

VERS. 3.---Ammonites et Moabites. (AUG., quaest. 33.) Alia editio, etc., usque ad feminis imputaverunt, [Col. 0477C] quas conservare maluerunt.

Moabites. Haereticos semper ab Ecclesia esse pellendos significat, quasi, Haereticum hominem post unam et alteram correctionem devita.

VERS. 4.---Quia noluerunt nobis occurrere cum, etc. Tradunt Hebraei quod hae gentes propinquae sibi exeuntibus de Aegypto occurrerunt cum pane tantum, cum scirent nos in deserto maxime siti laborare, et ideo huic maledictioni subjecti sunt.

Mystice designant haereticos, qui fugientibus de Aegypto hujus mundi ad veram terram promissionis offerunt panem pollutum, non aqua sapientiae dulcoratum, et ideo ab Ecclesia alienati sunt.

VERS. 5.---Vertitque. Quia saepe persecutio causa majoris prosperitatis est. Quia diligentibus Deum omnia [Col. 0477D] cooperantur in bonum (Rom. VIII).

VERS. 7.---Non abominaberis Idumaeum. Idumaeus sanguineus vel terrenus carnem (cujus est terrena materia) significat: Aegyptius, id est tenebrosus, corpus morbidum. Carnem nostram non debemus abominari, sed fovere et necessaria illi praebere, curam tamen ejus in desideriis non facere: Frater, inquit, tuus est, quia ex carne sumus et anima. Aegyptium, id est corpus non abominemur, in cujus terra advenae fuimus; anima enim, quae coelestem habet originem, quasi advena moratur in corpore, unde Apostolus: Dum sumus in corpore, peregrinamur a Domino (II Cor. V). Qui nati fuerint ex eis, etc., id est paulatim fient spirituales.

[Col. 0478A] Per Idumaeum et Aegyptium significatur praesens vita, cui quamvis renuntiantes Aegyptiam terram, id est conversationem pristinam et concupiscentiam mundi declinemus; dum tamen hujus mundi necessitatibus subdimur, non omnino Aegyptiam nationem exstinguimus: sed quodammodo separati, quotidiano victu et vestitu contenti sumus; tertia generatione in Ecclesiam intrabunt, quia saecularis potest sanctis Dei conjungi, cum perfecte in Patrem et Filium et Spiritum sanctum crediderit, vel cum spe, fide, et charitate ornatus fuerit.

VERS. 9.---Quando. Spiritales Christi milites instruit, quibus alibi dicitur: Omnis qui in agone contendit, ab omnibus se abstinet (I Cor. IX).

Si. (AUG., lib. de bono conjugali, cap. 20.) Multa [Col. 0478B] ponit lex in sacramentis et umbris futurorum, etc., usque ad non quia corpus mortuum peccatum est, sed significat peccatum animae a justitia desertae.

Mystice (GREG., lib. IX Moral., cap. 40.) Si fuerit inter vos homo, qui nocturno pollutus, etc. Nocturnum somnium tentatio occulta, etc., usque ad et ad fidelium merita reparetur praesumenda.

VERS. 12.---Habebis. Corporalem enim munditiam diligit Deus: ideo praecepit nihil foedum remanere in castris.

Mystice. (GREG., lib. XXXI Mor., cap. 32.) Habebis locum, etc. Naturae corruptibilis pondere gravatae a nostrae mentis utero quaedam cogitationum superflua quasi ventris gravamen erumpunt. Sed portare sub balteo paxillum debemus, ut ad reprehendendos nosmetipsos [Col. 0478C] semper accincti acutum circa nos stimulum compunctionis habeamus, quod terram nostrae mentis poenitentiae dolore confodiat, et quod a nobis fetidum erumpit, abscondat.

VERS. 13.---In balteo. Balteo enim renes accinguntur, ideo per balteum, malae voluntatis contritio designatur, unde Job: Balteum regum dissolvit, et praecinxit fune renes eorum (Job. II).

Humo operies. Terrena fragilitate considerata, sordes debemus operire.

VERS. 15.---Non trades servum (AUG., quaest. 36.) LXX: Non trades puerum domino suo qui appositus est tibi a domino suo. Non quod dominus eum apposuerit, etc., usque ad hoc explanat dicens: In vobis habitabit in omni loco ubi placuerit ei (I Reg. XXVII).

[Col. 0478D] VERS. 37.---Non erit meretrix. (AUG., quaest. 37.) LXX: Non erit meretrix, etc., usque ad unde quid nobis videretur, ibi tractavimus.

Non offeres mercedem prostibuli. (AUG. quaest. 38.) LXX: Non offeres, etc., usque ad dicendum fuit, quod Domino abominatio sit.

Pretium canis, rapacis. Dona iniquorum non probat Altissimus. Qui offert sacrificium ex substantia pauperum, quasi qui victimat filium in conspectu patris (Eccli. XXXIV).

VERS. 19.---Non foenerabis fratri tuo. Usuram et avaritiam removet, et charitatem impendere jubet.

Et pecunia, quae ad usuram dari prohibetur, quia [Col. 0479A] vitium cupiditatis est exigere velle, quod cognoscis te non commodasse. Hanc Dominus habuit, et inde pauperibus erogandam tradidit, et nos ad liberalitatem largitatis invitavit. Altera est quam ad usuram dare debemus; unde: Nonne oportuit te pecuniam committere nummulariis ut ego veniens exigerem quod meum est cum usura? (Matth. XXV).

VERS. 20.---Sed alieno. Infideli vel iniquo cui pecuniam damus ad usuram, cum pro verbo praedicationis exigimus fidem, poenitentiam et operationem bonam.

VERS. 21.---Non tardabis reddere. Unde Salomon: Ruina est homini post vota tractare vel tardare (Proverb. X).

VERS. 24.---Ingressus vineam proximi. In ecclesia [Col. 0479B] alterius episcopi, potest alter aliquos corrigere vel confirmare, totam plebem non licet ei regere, vel magna negotia tractare.

Foras. Extra ecclesiam hanc gratiam efferre non licet, quia in una domo carnes agni edi jubentur.

VERS. 25.---Si intraveris. Sunt quaedam loca Scripturae quae historialiter fidem imbuunt, quaedam moraliter sanctam conversationem instruunt: quaedam non secundum historiam, sed secundum allegoriam veneranda mysteria ostendunt. Caute ergo in segete proximi intrandum est, ut discernendo carpas cibum, non praecipitandum succisae messis incurras judicium.



CAPUT XXIV.

VERS. 1.---Si acceperit. (RAB. in Deut., tom. II.) [Col. 0479C] Homo uxorem accepit, etc., usque ad tanquam indigna et errore polluta abominabilis permansit; unde: Vobis oportebat primum loqui verbum Dei, sed quoniam, etc. (Act. XIII.)

(AUG., lib. I de sermone Domini in monte.) Multae erant in lege causae dimittendi uxores, etc., usque ad ut qui habent uxores, sint quasi non habentes (I Cor. VII).

Scribet. Ad duritiam cordis vestri scripsit Moyses praeceptum istud, malens scilicet indulgere dissidium, quam committi homicidium.

VERS. 4.---Ne peccare. Polluit terram suam, qui concupiscentiis carnalibus inquinat corpus suum. Ideo necesse est ambitionem praesentis vitae citius domari, ne valeat dominari. Et cum terrena actio semel [Col. 0479D] fuerit repulsa, non est repetenda: ne post tergum respiciat, qui in aratro manum posuerat.

VERS. 5.---Cum acceperit. Quasi, quicunque carnalibus desideriis se obligat ad regimen Ecclesiae, et ad spiritalem militiam se non habilem esse cognoscat: Quia nemo militans Deo implicat se saecularibus negotiis, ut ei placeat cui se probavit (II Tim. II); unde: Nemini cito manum imposueris.

(ISID.) Tollit molam superiorem qui peccatum flenti dicit: Non habebis veniam de commissis. Tollit inferiorem qui peccatum palpando dicit: Age mala quantum vis, Deus pius est et ad veniam paratus; utiliter utraque mola habetur, si spes sit cum emendante formidine, et formido cum spe.

[Col. 0480A] (GREG., lib. XXXIII Moral., cap. 16.) Non accipies loco pignoris inferiorem, etc. Accipere aliquando offerre dicimus, etc., usque ad et incassum metuit qui non confidit.

VERS. 7.---Auferes. (AUG., quaest. 39.) Assidue hoc Scriptura dicit, etc., usque ad quod exponens ait: Qui furabatur jam non furetur (Ephes. IV).

VERS. 8.---Plagam leprae. Nota propter peccatum hanc infirmitatem hominibus accidere, sicut Oziae qui sacerdotium usurpavit.

VERS. 10.---Cum repetes. (AUG., quaest. 41.) Ad opus misericordiae pertinet ut pignorator in domum non intret, etc., usque ad non habens ubi dormiat.

Nonne. Qui Evangelium annuntiat, de Evangelio vivat (I Cor. IX). Dignus est enim operarius mercede [Col. 0480B] sua (Luc. X).

VERS. 16.---Non occidentur. (AUG., quaest. 42). Etiam lex dicit, etc., usque ad non tres vel quatuor intelligi voluit.

VERS. 17.---Non pervertes. (AUG., quaest. 43). LXX: Non declinabis judicium advenae et orphani et viduae. Non pignorabis vestimentum viduae. Cur non ait, etc., usque ad continentia in eis laudatur, non desolatio commendatur.

Viduae. Vidua anima ante diabolo juncta, cui conversae fidei vestimentum non est auferendum.

VERS. 19.---Non reverteris. Invidendo gentibus, qui sunt advenae testamentorum Dei.

VERS. 20.---Si fruges collegeris. Etsi superbi colligant et improbi, ille misericordiam facit qui hoc [Col. 0480C] animo dimittit, ut egentes habeant. Praeterea cum haec populo praecipiuntur; qui non indigent, admonentur ne ista quaerant. Si autem quaesierunt, tanquam praedones pauperum judicandi sunt.

Vineam tuam. Vineam de qua colligitur vinum, quod laetificat cor hominis (Psal. CIII).



CAPUT XXV.

VERS. 1.---Si fuerit causa. (AUG., quaest. 45). LXX: Si autem fuerit altercatio inter homines, etc., usque ad sic et peccata quae non in Deum, sed in hominem videntur admitti, quaedam sunt digna morte, quaedam verbere.

VERS. 3.---Quadragenarium. Quadragenarius denario quater ducto perficitur. Nos vero de quatuor [Col. 0480D] elementis secundum corpus consistimus: praecepta decalogi per denarium accipiuntur. Jubet ergo judicium vel vindictam, in qua carnis peccatum plectitur, secundum praecepta ordinari, et omnia praecepta in decalogo vult intelligi.

(ISID.) In quadragenario hoc tempus figuratur, etc., usque ad illic sine peccato invenimur.

VERS. 4.---Os bovis triturantis. (ISID.) In bove vita operantium exprimitur, de quo dicitur: Dignus est enim operarius mercede sua (Luc. X). Vult ergo Scriptura praestari carnalia iis a quibus accipimus spiritualia, qui occupati in doctrina non possunt sibi providere necessaria.

VERS. 5.---Quando. (AUG., quaest. 46.) LXX Si [Col. 0481A] ante habitaverunt fratres, etc., usque ad aut adoptio fecit alterum patrem quem posset habere Joseph.

VERS. 5.---Mortuus fuerit. Passus est et ascendit in coelum adhuc synagoga sterili permanente.

Sed accipiet, etc. Qui regere valet, cui nolenti in faciem mulier exspuit. Qui enim donis spiritalibus non curat prodesse aliis, hujus etiam bonis Ecclesia exprobrans quasi in faciem jactat salivam.

VERS. 9.---Calceamentum. De quo dicitur: Catceati pedes in praeparatione Evangelii pacis (Ezech. VI). Si ut nostram, sic curam proximi gerimus, utrumque pedem calceamento munimus; qui vero suam cogitans utilitatem proximorum negligit, quasi unius pedis calceamentum cum dedecore amittit.

[Col. 0481B] De pede, id est mercede praedicationis privatum ostendet. Doctorum enim pedes calceati sunt, quia exemplis praecedentium patrum muniti gressus praedicationis eorum imitati sunt. Utroque pede calceatus est, qui sibi et aliis prodest.

VERS. 11.---Et unus contra alterum. Catholicus haereticusque quorum perpetua contentio, quia dispar intentio: alter enim falsitatem, alter defendit veritatem, et resistere oportet errori, ne sibi stultus sapiens videatur.

Miseritque. Per falsam ignominiam vel actionem abominandam voluerit catholici conversationem maculare vel doctrinam diffamare.

Verenda. Infirmiora membra Ecclesiae, scilicet volent blandiendo decipere vel insultando deridere.

[Col. 0481C] VERS. 13.---Non habebis in sacculo. In Levitico idem interdicitur. Salomon quoque ait: Pondus magnum et pusillium, et mensurae duplices, immundae sunt apud Deum (Prov. XX).

(ISID.) Non habebis in sacculo. Spiritualiter quo que studendum est, ne diversa pondera in corde habeamus, id est, districtionis regulam nobis mollientes, eos quibus verbum Dei praedicamus districtioribus praeceptis quasi gravioribus ponderibus obruamus. Quod cum facimus, diverso pondere praeceptorum Domini mercedem frugemque appendimus, unde: Abominatio est Domino pondus duplex (Prov. XX).

VERS. 17.---Memento quae. Tradunt Hebraei quod [Col. 0481D] leprosos et semine fluentes, et alios extra castra positos interfecerit Amalec, et hos dicunt esse extremos agminis Domini. Amalec lingens sanguinem. Hi sunt daemones qui nobis per baptismum de spiritali Aegypto exeuntibus adversantur, et in virtutibus extremos, et in itinere hujus vitae lassatos peccata suggerendo student occidere. Hos cum Dominus facultatem dederit, omnino debemus subvertere et suggestiones eorum omni modo ejicere atque delere, ne si aliquas reliquias, sicut Saul, servaverimus, quasi inobedientes cum eis subvertamur.



CAPUT XXVI.

VERS. 1.---Cumque intraveris, etc. Sicut Israelitae [Col. 0482A] in terra promissionis suas primitias jubentur offerre pro gratiarum actione, quia erepti sunt de Aegypto sic nos per spiritalem Jordanem, id est baptismum, terram Ecclesiae intrantes ponamus in cartalo conversationis nostrae primitias operationis bonae, et offeramus Deo in altari fidei catholicae, ut sacerdos noster Christus suscipiat, ibique confiteamur Domino dicentes quod Syrus, qui interpretatur sublimis, vel humectans, id est diabolus, persequebatur patrem nostrum, id est protoplastum, ut deceptum per superbiam, gulam et avaritiam, paradisi possessione privaret, unde exsul in Aegypto hujus mundi peregrinatus est in parvo numero, quia multi idololatriam secuti sunt, et pauci fideles remanserunt. Sed postquam lege data plures surrexerunt, scientiam [Col. 0482B] et fidem unius Dei accipientes, afflixerunt eos Aegyptii, id est daemones, onera peccatorum gravissima imponentes. Sed respexit Deus humani generis afflictionem et laborem, et misit Filium suum, qui manus ejus et brachium dicitur, ut eriperet de potestate tenebrarum, et transferret in regnum lucis. Sic tradidit nobis terram lacte et melle manantem, id est, potentem Ecclesiam, ubi lac innocentiae et favus doctrinae, unde nutriantur parvuli, et mel dulcis et multiplicis sapientiae, unde satientur perfecti.

VERS. 10.---Quam Dominus Deus dedit, etc. Quasi non offero nisi quod dedit: omne enim bonum a Deo est.

Domini Dei tui. Qui quasi sub oculis servabit, et [Col. 0482C] reddet in illa die justus judex.

VERS. 11.---Epulaberis, spiritali convivio, de quo dicitur: Comedite, amici, et inebriamini, charissimi (Cantic. V).

Et Levites, verus Dei minister assumptus ex hominibus, et constitutus pro hominibus in his quae ad Deum sunt.

VERS. 12.---Quando compleveris: hoc legis implesse Tobiam, sed qui longe erant a templo tertio anno collectas trium annorum decimas dabant pauperibus et Levitis qui secum morabantur.



CAPUT XXVII.

VERS. 2.---Lapides. Doctores debent omnem asperitatem deponere, et ideo splendidi apparere habentes [Col. 0482D] legem scriptam in cordibus suis.

VERS. 4.---Quando ergo. (ISID.) Quomodo hoc factum fuerit, etc., usque ad qui altaris constructione digni sunt.

Qui juxta montem Garizim incedunt electi ad benedicendum, figurant eos qui non metu poenae, sed coelestis promissionis amore succensi, veniunt ad salutem. Qui juxta montem Hebal incedunt, in quo maledictiones prolatae sunt; hi sunt qui non amore benedictionum vel promissionum, sed suppliciorum timore, legis praecepta faciunt. Omnes autem circa arcam incedunt, quia ab Ecclesiae sinu non recedunt. Sed nobiliores, qui ex charitate, quam qui poenae timore serviunt. Solus vero Jesus potest hujusmodi [Col. 0483A] mentes cognoscere, et alios in monte Garizim ad benedicendum, alios in monte Hebal ad maledicendum statuere, non ut maledictionem accipiant, sed ut maledictiones scriptas et peccatoribus constitutas caveant, et timore supplicii poeniteant.

VERS. 13.---Et pronuntiabunt. Quia sacerdos verbum instanter et valenter populis praedicare debet, ut sciant, si mandata Dei praeterierint, quae pericula maneant; si obedierint, quae sequantur beneficia, scilicet in praesenti vita solatium, et in futura praemium aeternum. Maledictiones autem et benedictiones historialiter pertinent ad eos qui felicitatem terrenam amant vel infelicitatem formidant. Sed maxime Christianis cavendum, ne per inobedientiam spiritualium patiantur penuriam; perfectis enim [Col. 0483B] viris terrenorum saepe contingit indigentia, cum semper adsit virtutum copia, unde: Usque in hanc horam esurimus et sitimus et nudi sumus, etc. (I Cor. IV).

Maledictus. Non solum idololatria simulacrorum prohibetur, sed omnis haereticorum error. Hi enim artifices vanitatis et superstitiosi dogmatis, qui de corde suo, quos volunt, fingunt sibi deos.

VERS. 16.---Omnis populus. Omnes debent laudare bona, et detestari mala, tam praelati quam subditi.

VERS. 17.---Maledictus qui transfert terminos. Hic est qui non contentus fide catholica et doctrina, superstitiones et sectas inducit.

VERS. 20.---Maledictus qui dormit cum. Omnis [Col. 0483C] incestus abominatio est, sed specialiter haereticos atque schismaticos percutit, qui sponsam Christi (qui omnium pater et creator est) errore corrumpunt. Tropologice vero prohibet ne quis actionem pravam patris sui imitando diffamet, et ignominiam ejus revelet.

VERS. 21.---Maledictus. Maledictus est, qui gentilium stultitiam sequitur. Vir aut mulier, non per fragilitatem, sed perseveranter tali commistione inhaerens, reus est mortis.

VERS. 22.---Dormit, id est maculat, prave docendo, aut prava exempla demonstrando, alterius animam. Pater enim noster unus est Deus, et mater Ecclesia, nos autem omnes fratres aut sorores sumus.

[Col. 0483D] VERS. 23.---Cum socru sua. Socrus, pravae actionis concupiscentia, quia omnis peccati concupiscentia mater est. Diligenter ergo attendamus ut concupiscentiae resistamus, ne cupita impleamus.

VERS. 24.---Maledictus. Quocunque modo hominem occidere peccatum est. Mirum ergo videtur quare maledictum tantum dixit, qui clam percusserit. Sed forte clam percutere est corde odisse, unde: Qui odit fratrem suum, homicida est (Joan. III). Et alibi: Ne oderis fratrem tuum in corde tuo (Lev. XIX).

VERS. 26.---Maledictus qui non permanet. Haec sententia generaliter et praeterita et praesentia et dicenda legis mandata complectitur, tanto gravior quanto generalior. Quis enim potest sine trangressione [Col. 0484A] omnibus sermonibus legis permanere, cum et Paulus dicat: Quicunque ex operibus legis sunt, sub maledicto sunt? (Galat. III.) Nemo hanc maledictionem evadere potuit, nec legislator, nisi Christus, unde: Christus nos redemit de maledicto legis, factus pro nobis maledictum, etc.



CAPUT XXVIII.

VERS. 1.---Si autem audieris. Sicut inobedientibus praedicit maledictiones et supplicia, sic obedientibus promittit benedictiones et praemia.

VERS. 4.---Fructus ventris. Diversos ordines notat subditorum. Alii enim doctoribus corporalia praebent adjumenta; alii laborare possunt quod sibi fuerit praeceptum; alii simplicitate contenti per innocentiam [Col. 0484B] vitae student Deo placere: unusquisque proprium donum habet ex Deo.

VERS. 5.---Benedictae reliquiae. Bonae intentionis praemium, etsi voluntas non habeat effectum, quia pax hominibus bonae voluntatis, etc. (Luc. II.)

VERS. 6.---Ingrediens. Ingreditur ille per ostium, qui per fidem catholicam quam juxta voluntatem Dei intus meditatur et tractat: egreditur quando idem coram hominibus ad laudem Dei manifestat.

VERS. 7.---In conspectu tuo. Ut gaudeas: Laetabitur justus cum viderit vindictam (Psal. LVII).

VERS. 8.---Benedicetque. Bonis operibus tribuens incrementum et felicem successum.

Coelum. Prophetas et apostolos, de quibus dicitur, Coeli enarrant gloriam Dei: quos Dominus aperit, [Col. 0484C] cum per eos doctrinae abundantiam tribuit, ut carnalium corda hoc imbre irrigata proferant germina bonorum operum.

Faenerabis. Id est tanta erit abundantia tibi, quod poteris dare pecuniam gentibus, illis vero non tanta. Vel, doctrina ecclesiastica intelligitur.

Faenerabis gentibus. Foenerat Ecclesia gentibus multis, quando divina charismata expendit nationibus. Nec foenus accipit, quia non praesentem remunerationem, sed futuram inquirit. Excellit enim omnibus, et caput est orbis, non cauda. Semper supra est, et non infra; quia licet pressuras et persecutiones malorum in mundo patiatur, fortior tamen adversariis est, fide et virtute praeeminet universis. Unde, constituet te Dominus in caput, etc.

[Col. 0484D] VERS. 14.---Non aectinaveris. (AUG., quaest., 48.) LXX: Non praeteribis ab omnibus verbis, etc., usque ad nec propter ista colendi sunt.

VERS. 15.---Quod si audire nolueris. Sicut custodientibus mandata promisit benedictionem, sic negligentibus pronuntiat maledictionem.

VERS. 22.---Percutiat te Dominus. (AUG. in Enchirid., cap. 98.) Quis tam impie desipiat, ut dicat Deum malas hominum voluntates, quas voluerit, quando voluerit, ubi voluerit, in bonum non posse convertere? Sed cum facit, per misericordiam facit: Cum non facit, per judicium non facit, qui cui vult miseretur, et quem vult obdurat.

Et aere corrupto. Vita polluta ex carnali immunditia. [Col. 0485A] Carnalis vita polluta ex carnali immunditia. Carnalis vita per aerem exprimitur, quia aeris spiramine humanum corpus vivificatur.

VERS. 23.---Sit coelum. Elementa, quibus fructus nutriuntur, comparat durissimis metallis, quia peccata hominum commutant ordinem rerum, et quae ad solatium condita sunt humano generi, unde: Pugnavit pro eo orbis terrarum contra insensatos.

Coelum est aeneum praevaricatoribus legis, cum nullam a sanctis doctoribus merentur clementiam, sed durissimam disciplinam, quoniam ipsi non cor carneum et mollem animum, sed lapideum habent et ferreum. Sicut duro populo lex in lapide dabatur, ut ex munere acceptor figuraretur.

VERS. 24.---Det Dominus imbrem terrae tuae pulverem: [Col. 0485B] quasi, sicut pulvis et cinis non faciunt fructum, sic doctrina tibi infusa non excitet germina virtutum, sed aeternum praenuntiet interitum. Pulvis enim bonorum operum sterilitatem, cinis designat combustionem; quia paleae peccatorum comburentur igni inexstinguibili.

VERS. 25.---Et dispergaris. Sicut Judaei captivati per latitudinem orbis dispersi sunt quia contra Deum collecti sunt, sic generatio malorum a spiritibus immundis dispersa per poenarum genera perturbatur, unde: Inimici tui peribunt et dispergentur omnes qui operantur iniquitatem (Psal. XCI).

VERS. 27.---Percutiat te Dominus ulcere Aegypti. Ulcera dolorosa et purulenta malitia. Vesicae, inflata superbia. Scabies et prurigo, ira fervida et furoris [Col. 0485C] insania. Haec in praesenti congrua poena peccatis infligitur: post hanc vitam (quod signatur in posterioribus) fetorem scelerum in aeternis cruciatibus sustinebunt.

Percutiat te Dominus. Haeretici et schismatici clarescente Evangelio in toto orbe erroris caecitate involuti, amentiam suam exercentes catholicae fidei contradicunt. Ideo Ecclesiae calumniam sustinent et a veritate opprimuntur.

Amentes et caeci fuerunt, cum Christi miracula videntes, in Beelzebub ea fieri dicebant, et Christum Deum esse negabant (Matth. VII), nec veritatem videbant, id est intelligebant.

VERS. 29.---Et palpes. Tenebrae factae sunt cum crucifigeretur Jesus usque in horam nonam, sicut [Col. 0485D] tenebrae erant in cordibus Judaeorum.

Non dirigas: nec Christo praedicante crediderunt, nec per poenitentiam dirigi voluerunt.

VERS. 30.---Uxorem accipias, et alius, etc. In uxore plebs haereticis sociata accipitur, cum qua diabolus fornicatur, dum in errorem seducitur. Animalia haereticis rapiuntur, cum subjecti ab eis liberantur: cum ipsi vita et doctrina privantur. Substantiam quoque, quam Judaei sibi docendo et scribendo singulariter praeparaverunt, Ecclesia sibi convertit in usum.

VERS. 33.---Fructus terrae tuae. Tota caeremoniarum utilitas ad Ecclesiam translata est. Haec abundantia fruitur, Judaei egestate pereunt, unde per [Col. 0486A] Isaiam dicitur: Servi mei comedent, et vos esurietis (Isai. LXV).

VERS. 35.---In genibus et in suris. Fortitudinem, scilicet et statibilitatem auferat. Vel in genibus percutiatur, cujus novissima opera damnantur.

A planta pedis. Sicut ab initio pravae voluntatis usque ad perfectionem operis malitiam exercuisti, unde a planta pedis usque ad verticem non est in eo sanitas (Isai. I). Hoc in ultima captivitate completum est.

VERS. 36.---Ducetque te. Haeretici vel mali catholici, qui contemnunt praecepta Dei, a daemonibus et vitiis variis captivantur. Sicut servus, ita et dominus, et rex sicut populus, magister sicut discipulus.

[Col. 0486B] Et regem. Osee regem Samariae Salmanasar rex Assyriorum cum decem tribubus duxit in captivitatem: Nabuchodonosor, Joachin, et Sedeciam regem Juda cum populo captivavit.

VERS. 38.---Sementem, etc. Nobis quoque cavendum est, ne perdamus panem qui confirmat cor hominis, et vinum quod laetificat, et oleum quod exhilarat faciem.

VERS. 43.---Advena. Aperte significatur abjectio Judaeorum et electio gentium, unde: Auferetur a vobis regnum Dei, et dabitur genti facienti fructus ejus, et alibi: Sic erunt novissimi primi, et primi novissimi.

(RAB. in Deut., tom. II.) Advena qui tecum versatur, etc. Creator omnium per incarnationis suae mysterium, etc., usque ad et sanguinem testamenti [Col. 0486C] pollutum duxerit.

VERS. 66.---Et erit vita. Nihil pejus inter maledicta, quae Judaeis merito superbiae acciderunt, quam videre vitam suam, id est Filium Dei pendentem, et non credere ei. Maledicta autem cum ex prophetia dicuntur: non de malo voto sunt, sed praedicuntur. Potuit autem sic sonare Judaeis: Videbis vitam tuam pendentem, et non credes vitae tuae, id est inter minas et dolos hostium vitam tuam videbis pendere ex incerto.



CAPUT XXIX.

VERS. 1.---Haec sunt verba, etc. (AUG., quaest. 49 in Deut.) LXX: Haec sunt verba testamenti, etc., usque ad ad Abraham de circumcisione vel ad Noe.

[Col. 0486D] VERS. 3.---Tentationes magnas, etc. (AUG., quaest. 50.) Et non dedit Dominus Deus vobis cor scire, etc., usque ad quoniam judicia Dei quamvis occulta, tamen justa sunt.

VERS. 6.---Panem non comedistis, etc. (AUG.) Hinc apparet Israelitas, etc., usque ad principium belli, sed principium vini.

VERS. 18.---Ne forte sit. (AUG., quaest. 52.) LXX: Nunquid aliquis est inter vos, etc., usque ad non conjugem sibi concupiverat alienam.

VERS. 19, 20.---Ebria sitientem, et Dominus, etc. Id est, ne quis plenus malitia et idololatria seducat eum qui sitit discere et scire veritatem, sicuti faciunt haeretici.



CAPUT XXX.
[Col. 0487A]

VERS. 11.---Mandatum hoc, quod ego, etc. (AUG., quaest. 54.) LXX: Quia mandatum hoc, etc., usque ad sine qua si foris manibus fiant, et in corde non fiant, praecepta Dei non implentur.

VERS. 14.---Juxta te est sermo, etc. Id est mandata Dei moderata et contemperata sunt humanis viribus. Potest hoc de incarnatione Christi accipi, qui assumpta humanitate super terram visus est, et inter homines conversatus.



CAPUT XXXI.

VERS. 7.---Vocavitque. Verba Moysi ad Josue significant quod Christus terram viventium singulis secundum propria distribuit merita, et omnia promissa [Col. 0487B] Dei impleat. Ipse enim introducit populum in terram promissam. Eo namque duce coelestem ingredimur patriam, qui ait: Nemo venit ad Patrem nisi per me (Joan. XIV). Et: Nemo ascendit in coelum nisi qui descendit de coelo, Filius hominis, qui est in coelo (Joan. III); qui enim unitur et per ipsum ascendit.

VERS. 10.---Post septem annos. In quibus praesens vita signatur, quae septenario numero volvitur; vel tempus veteris legis propter sabbatum. Post septem ergo annos in anno remissionis lex in conventu legi praecipitur: quia completa legis observantia, lex spiritualis succedit. Unde: Ubi venit plenitudo temporis, misit Deus Filium suum natum ex muliere, etc. (Ephes. IV).

[Col. 0487C] VERS. 24.---Postquam ergo scripsit Moyses. Deuteronomium commendatur Levitis, quia Evangelium Christi per verorum sacerdotum ministerium in memoria reconditur Ecclesiae, quae est arca Domini, ubi coelestes thesauri reconduntur. Ibi duae tabulae testamenti, libri scilicet legis et Evangelii. Ibi urna quae continet manna, id est caro Christi, in qua cibus vitae aeternae; ibi virga Aaron, quae fronduerat, quia ibi sacerdotium Christi, quod manet in aeternum, vel, in perpetuum, ut sit ibi contra te in testimonium. Verba legis custodientibus sunt ad salutem, contemptoribus in testimonium contumaciae et inobedientiae: unde: Est qui accusat vos, Moyses, in quo speratis. Si enim crederetis Moysi, crederetis et mihi forsitan: de me enim ille scripsit (Joan. V); et [Col. 0487D] alibi: Sermo quem ego locutus sum, ipse judicabit (Joan XII).

VERS. 30.---Locutus est ergo Moyses. Verba Moysi non simpliciter sunt accipienda, quia secundum historiam Israelitis largitori Deo ingratis exprobrat perfidiam, et allegorice sanctam instruit Ecclesiam, et ad morum honestatem provocat per tropologiam. Servanda est ergo in historia veritas, in allegoria mysteria, in tropologia disciplinae utilitas, ut sic ad coelestem theoriam provehamur. Notandum quoque quod dicitur: Locutus est Moyses verba carminis hujus, etc., ut qui Deum ore laudat, opere non contradicat. Non est speciosa laus in ore peccatoris (Eccli. XIII).



CAPUT XXXII.
[Col. 0488A]

Audite, coeli. In principio maxima elementa in testimonium vocat, ut si mandata neglexerint, eorum testimonio convictos puniat.

Hebraice samaiim [Figure: [Hebrew Text] 2Kb] id est coeli, quod est plurale et masculini generis, sed voluit singulariter intelligi, sicut singulas civitates Thebas et Athenas dicimus.

Audite, coeli. (RAB.) Audiant coeli allegoriam, terra historiam.



CAPUT XXXII.

VERS. 1.---Audite, coeli, etc. Quidam coelum et terram quasi animata ad audiendum provocari putant, secundum illud: Qui respicit terram et facit eam tremere (Psal. CIII), cum hoc Dei potestatis sit, [Col. 0488B] non eorum intelligentiae.

VERS. 2.---Concrescat. Doctrinam legis pluviae et rori comparat, quia a fidelium cordibus germina spiritalis fructus exigit. Haec enim sunt ager et vinea Dei. Tale est illud Isaiae: Quomodo descendit imber, et nix de coelo, et illuc ultra non revertitur, sed inebriat terram, irrigat faciem ejus, et germinare eam facit (Isa. LV).

VERS. 3.---Nomen. Demonstrat quae sit pluvia. Nomen enim Domini invocare, est Evangelium praedicare: quod qui audit et facit, fructum vitae possidebit.

Dei. Unde: Perfecti sunt coeli, et terra, et omnis ornatus eorum: complevitque Deus die septimo opus suum (Gen. II), quod est redemptio humani generis, [Col. 0488C] quam ostendit nobis quando, perficiens spirituale sabbatum, in sepulcro requievit.

VERS. 5.---Peccaverunt ei, etc. (AUG., quaest. 55.) LXX: Peccaverunt non ei filii vituperabiles. Qui enim peccat, etc., usque ad secundum id quod non ei nocuerunt peccato suo, sed sibi.

Et non. Quia non ex fide. Dedit enim eis potestatem filios Dei fieri, his qui credunt in nomine ejus. In fidelibus autem dicitur: Vos ex patre diabolo estis.

Generatio prava. De qua in Evangelio: Generatio prava atque perversa signum quaerit (Matth. XII). Et alibi: Genimina viperarum, quis ostendit vobis fugere a ventura ira (Luc. III)?

VERS. 6.---Nunquid non, etc. Qui omnium creator et conditor unus Deus a quo ipso, et per ipsum, et [Col. 0488D] in ipso sunt omnia. Praeposterus ordo. Primo enim creavit Deus disponendo ut esset, secundo fecit formando, tertio dominando possedit.

Creavit. Creavit, dum materiam unde formari possit, condidit. Stultus ergo et insipiens, quia Creatorem et factorem suum digna veneratione non colit: immemor ejus beneficii, quo eum Deus de manu inimicorum eruit et possedit, per mare Rubrum duxit, manna de coelo dedit, ipse ingratus idola coluit dicens: Hi sunt dii tui, Israel, qui eduxerunt te de terra Aegypti (Exod. XXXII).

VERS. 7.---Patrem. Doctorem legis et praedicatorem Evangelii, cujus doctrina et exemplo scilicet instruaris.

[Col. 0489A] VERS. 8.---Quando dividebat, etc. Quasi, cum multitudo hominum innumerabilis sit, filios tantum Israel haereditatem suam Dominus elegit, quibus potentiam suam et secreta sua per legis et prophetarum manifestabat indicia.

Constituit. (GREG., hom. 4 in Evang.) Alia editio, etc., usque ad et in eorum sortem per conversationis similitudinem ascendunt.

VERS. 9.---Pars autem Domini populus ejus. Cum Deus universas gentes creavit, solos Israelitas elegit, quos sua cognitione signis et miraculis glorificavit.

VERS. 10.---Invenit. Quia in Sina pactum cum eo iniit, manna dedit, et aquam de petra produxit, coturnices ministravit; et in eremo quadraginta annis [Col. 0489B] eos circumducendo praecepta sua docuit.

Circumduxit. Ecclesiam per orbem terrarum dilatando, in viam mandatorum suorum dirigendo.

Custodivit. Multi in deserto prostrati sunt, sed postquam mandata Dei transgressi sunt.

VERS. 11.---Sicut aquila. Aquila, secundum physicos, ab acumine oculorum vocata, tam acute videt, ut cum super maria immobili penna fertur, nec humanis visibus patet, pisciculos in mari natare videat, et tormenti instar descendens raptam pennis praedam ad littus pertrahat. Pullos quoque plumescentes alis verberat et ad volandum provocat. Sic Christus nos dictis et exemplis exhortans, ad alta provehit, ut sequamur quo praecessit; unde: Ubi fuerit corpus, ibi congregabuntur et aquilae (Matth. [Col. 0489C] XXIV). Super coelos quoque exaltatus, et humanis subtractus aspectibus, in mari hujus mundi natantes oculis misericordiae videt, et pennis amoris pertrahit ad littus aeternae securitatis. Unde: Ego si exaltatus fuero a terra, omnia traham ad meipsum (Joan. XII).

Sicut aquila, etc. Aquila, ut aiunt, cum plumescere pullos suos videt, ad solem convertit, et illum nutrit qui irreverberata acie aspicit radios solis, et si lumina deflectit, quasi degenerem negligit; pullosque ad volandum provocat, et lassos alis sustentat: sic Deus ad verum Solem nos invitat, infirmitatibus nostris compatitur, et alis gratiae sustentat.

Provocans.---Ad terram Chanaan possidendam Dominus populum suum provocavit, adjuvit, et ab [Col. 0489D] inimicis protexit.

VERS. 12.---Dominus. Pater et Filius et Spiritus sanctus unus est Deus. Non dicit solus Pater, ne excludat Filium vel Spiritum sanctum, sed Dominus solus, id est Deus.

Dominus. Haereticorum tot domini sunt, quot errores colunt.

VERS. 13.---Excelsam. Palaestinam, quae montuosa; Aegyptus plana et depressa.

Ecclesiam, quae virtute et scientia sublimis. In qua comeditur fructus agrorum, quia ibi germinat semen bonum, id est Dei verbum. Ibi fructus tricesimus, sexagesimus et centesimus, ut quisque pro capacitate sua sufficienter comedat.

[Col. 0490A] Et sugeret. (GREG., hom. 26 in Evang.) Ut sugeret mel de petra, et oleum de firma petra. Hoc juxta historiam factum nusquam legitur, etc., usque ad donatio diaboli per unctionem Spiritus sancti.

Mel quidem, ad litteram, omnium rerum copiam significat.

VERS. 14.---Filiorum. Basan regio est quae pecoribus abundat propter pascua: unde Rubenitis et Gaditis et dimidiae tribui Manasse tradita est, quia pecora multa habebant.

Et hircos. Qui poenitentes significant, quia pro peccato offerebantur. Non satis est fidelibus dona virtutum percipere, nisi studeant pro commissis poenitere. Unde: Amplius lava me ab iniquitate mea (Psal. L).

[Col. 0490B] Hircos vocat qui exemplo suo aliis ministrant poenitentiae opera, quamvis non commiserint gravia: deflent enim cogitationum peccata tanquam facta.

Cum medulla tritici. Corporis Christi; unde: Nisi granum frumenti cadens in terram, etc. (Joan. XII).

VERS. 15.---Incrassatus est dilectus, etc. Sicut Judaei incrassati beneficiis, idololatrae facti sunt: sic quidam Christiani acceptum mysterium corporis et sanguinis Domini in perditionem sibi convertunt.

VERS. 16.---Provocaverunt. Alii fiunt haeretici, alii idololatrae, qui de corde idola et abominationes sibi fingunt.

VERS. 17.---Novi recentesque. Recedentes a cultura Dei, invenerunt sibi deos quos patres eorum [Col. 0490C] coluerunt.

VERS. 20.---Et ait: Abscondam, etc. Nihil gravius est quam visione Dei privari; unde: Ne projicias me a facie tua (Psal. L). Item: Ne avertas faciem tuam, etc. (Psal. LXXXVIII.)

Ipsi me provocaverunt, etc. Quasi: sicut irritaverunt me multitudinem falsorum deorum colendo, et me reprobando, sic irritabo eos in multitudinem gentium assumendo illos et reprobando.

Et ego provocabo, etc. Tradendo eos gentibus, qui aliquando non populus, nunc autem populus Dei. Similiter Christiani, qui deserta veritate ad errores declinant, malignis spiritibus traduntur, qui dignitatem angelicam perdiderunt. Qui bene gens stulta dicuntur, justitiam odientes, iniquitatem amantes.

[Col. 0490D] VERS. 22.---Ignis succensus est, etc. (GREG. lib. XVIII Moral., cap. 12.) De his quos damnant flagella, et non liberant, scriptum est: Percussisti eos nec doluerunt, etc. His flagella in hac vita inchoant, et in aeternum permanebunt; unde Moyses: Ignis exarsit ab ira sua, et ardebit usque ad inferos et deorsum. De praesenti enim percussione dicitur: Ignis exarsit ab ira mea (Jer. XV); de aeterna sequitur: Et ardebit usque ad inferos et deorsum (Psal. LXXXVIII). Non tamen judicat Deus bis in idipsum: unum est enim flagellum quod temporaliter incipit, et in aeternis suppliciis consummatur.

Devorabitque terram. Alii: comedent terram et nascentia ejus, id est carnem, propter opera libidinis, [Col. 0491A] terna flamma comburet; nascentia enim carnis, opera concupiscentiae carnalis, quae sunt fornicatio, immunditia et hujusmodi.

VERS. 24.---Aves morsu, Quae juxta viam commedere sementem.

Dentes bestiarum, etc. Trahunt bestiae et serpentes dentibus furiosis reprobos super terram, quando quod prius blandiendo carnalibus persuaserunt ut seducerent, furiose a peccatoribus expetunt ut crucient.

VERS. 25.---Foris. Corpus ignis aeterni torquebit exustio, et mentem angustiae magnitudo; unde: Vermis eorum non morietur, et ignis eorum non exstinguetur (Isa. LVI).

Juvenem. Nulli scilicet aetati parcetur, quia omnes [Col. 0491B] idololatria maculavit.

VERS. 26.---Cessare faciam ex hominibus. A terra sua ejecti et per totum orbem dispersi sunt. Generaliter vero peccatores tollentur de terra sanctorum, et memoria eorum; unde: Propterea Deus tuus destruet te in finem, evellet, et educet te de terra viventium, etc. (Psal. LI.)

VERS. 27.---Distuli. Ne blasphemarent nomen meum nec tamen abstuli vindictam.

VERS. 30.---Quomodo. Tantum ostendit timorem Judaicae gentis, postquam Domino peccaverunt, ut unus hostium mille de eis, et duo fugarent decem millia, hoc est pauci plurimos.

VERS. 31.---Judices. Approbatores; etiam qui idola colunt, unum Deum esse intelligunt, qui fecit [Col. 0491C] coelum et terram.

VERS. 32.---De vinea, etc. Haereticorum nequitiam significat, qui a sanctis doctoribus spiritalem doctrinam puram acceperunt, sed a veneno suo corruperunt, et in fellis et absinthii amaritudinem perverterunt. Saepe Jerusalem Sodomae et Gomorrhae comparatur; unde: Audite verbum Domini, principes Sodomorum Gomorrhae (Isa. I).

Botri amarissimi. Fructus scilicet opera amarissima sunt, vinum enim cum felle mistum obtulerunt

VERS. 33.---Fel draconum. Quasi intra se retinent venenum malitiae, ne salutis et correctionis medicinam suscipiant. Haeretici sicut serpentes amaritudinem et venenum occultant, ut incautos laedant.

[Col. 0491D] VERS. 35.---Mea est ultio, etc, Paulus de hoc loco sumpsit: Mihi vindictam, et ego retribuam (Rom. XII) secundum merita.

In tempore. Quasi, cum accepero tempus, ego justitias judicabo (Psal. LXXIV). Hinc Moysi pro populo oranti dixit: In die ultionis visitabo et hoc peccatum eorum (Exod. XXXII)

Juxta est dies perditionis. Unicuique. Quidquid enim finitur, brevissimum est, si aeternitati comparatur. Secundum historiam Judaeorum vindicta festinat, quia locum et gentem et omnem prosperitatem in brevi perdiderunt, quia prophetas et Salvatorem occiderunt.

[Col. 0492A] VERS. 36.---Judicabit. Discernendo a malis, secundum illud: Judica me, Deus, et discerne causam meam (Psal. XLII).

Videbit quod infirmata sit manus. Quodcunque potest manus tua, instanter operare, quia nec opus, nec ratio, nec sapientia est apud inferos (Eccle. IX).

VERS. 37.---Ubi sunt dii. Quasi, nihil prosunt idola in quibus confidebant, vel opes vel honores vel saeculi voluptates, nihil enim secum ferunt de universo labore.

VERS. 39.---Videte quod ego sim solus, etc. Generalis admonitio, quasi relicta idololatria vel haeresi et omnibus spretis immunditiis, ad verum Deum convertimini.

Ego occidam. (GREG., lib. VII Moral., cap. 18.) [Col. 0492B] Occidit ut vivificet, percutit ut sanet, etc., usque ad et sensibiles per ardorem charitatis facit.

VERS. 40.---Levabo. Alia editio: Tollam in coelum manum meam, et jurabo pre dexteram meam, et dicam: Vivo ego in aeternum. In coelum manum Dei levare, vel attollere, est potentiam aeternitatis suae super omnia excellentem ostendere. Jurare per dexteram, id est per Filium, qui est dextera Patris, est promissa ipsius in conspectu hominum confirmare et aeternitatem suam credentibus sibi per Evangelium revelare, quia potestas ejus, potestas aeterna (Dan. VII).

VERS. 42.---Sagittas. Daemones, de quibus ait Job: Sagittae Domini in me sunt (Job, VI), quasi tantam exercebo vindictam, quae daemonibus quoque [Col. 0492C] posset sufficere.

Et de captivitate. Captivorum capita radebantur, qui distrahebantur, et sub corona vendi dicebantur. De captivitate. Caput inimicorum nudatur, quando consilium iniquae mentis vanum esse probatur, quo se impune peccare arbitrabatur. Capita quoque inimicorum sunt magistri, in quos ultio novissima redundabit; unde: Exivit sanguis de lacu usque ad frenos equorum (Apoc. XIV), id est ultio tormentorum usque ad rectores populorum.

VERS. 43.---Quia sanguinem. In judicio populus Dei laudabitur, cum apparebit gloriosus, et inimici justa retributione punientur.

VERS. 49.---Ascende in montem. Abarim [Figure: [Hebrew Text] 2Kb] interpretatur transitus; Nebo [Figure: [Hebrew Text] 2Kb] in conclusione. [Col. 0492D] Dicitur Nebo mons esse in terra Moab contra Jericho, supra Jordanem, in supercilio Phasga, juxta montem Phogor, a quo circa eum regio usque nunc Phasga appellatur. Moses ergo in Abarim et in monte Nebo contra Jericho ultra Jordanem moritur: quia lex et circumcisio usque ad Christum et baptismi sacramentum processit, ibique conclusa est, quia finis legis Christus. Vidit Moses terram promissionis, sed non ingressus est, quia in spiritu praevidit, et in lege praedixit Christi gratiam futuram, sed praesentem non vidit eum. Unde: Multi justi et prophetae voluerunt videre quae vos videtis, et non viderunt (Matth. XIII).



CAPUT XXXIII.
[Col. 0493A]

VERS. 1.---Haec est benedictio. Bene in fine Deuteronomii benedictionem posuit, quia Christus post completionem Evangelii ascensurus in coelum, elevatis manibus discipulos suos benedixit. Benedictio qua filiis Israel in Deuteronomio (quod est secunda lex) benedixit, ad gratiam pertinet Novi Testamenti, in quo priscae legis mysteria reserantur, et veri Israelitae benedictionem, per Moysen hominem Dei praedictam, per hominem Christum consequuntur. Bene autem imminente morte Moysi benedictio datur, quia, legis umbra moriente, coelestium donorum veritas aperitur. Praevidens ergo Moyses Salvatoris adventum et gratiam Novi Testamenti quasi praeteritam explicans, voce primitivae Ecclesiae laetabundus [Col. 0493B] exsultat, dicens: Dominus de Sina venit, etc.

(AUG., quaest. 36.) Alia littera, etc., usque ad unde: Laetamini, gentes, cum populo ejus. Quia caecitas contigit ex parte in Israel, donec plenitudo, etc. (Rom. XI.)

Moyses homo. Moyses significat legem, quae ante mortem, id est, antequam in ipso finiretur, praedixit Ecclesiam in Christo benedicendam.

VERS. 2.---Dominus de Sinai venit. Sinai ([Figure: [Hebrew Text] 2Kb] ) interpretatur amphora mea vel mensura mea vel mandatum. Seir ([Figure: [Hebrew Text] 2Kb] ) pilosus vel hispidus. Pharan ([Figure: [Hebrew Text] 2Kb] ) ferocitas eorum vel frugifer. Sina igitur figurat Vetus Testamentum, quia certam mensuram mandatorum juxta decalogi decretum tenens, prohibere novit, non juvare: nec spiritu dilectionis liberat, [Col. 0493C] sed timore poenae subditos ligat. Unde: Unum quidem in monte Sina in servitutem generans, etc. (Gal. IV.) Dominus ergo venit de Sina, id est ex lege et prophetis credentibus innotuit. Inde enim venit, cum ibi legenti et intelligenti innotescit. Unde: Ipse incipiens a Moyse et omnibus prophetis (Luc. XXIV), discipulis exponebat, ad quorum corda venire cupiebat. De Seir ortus secundum carnem, scilicet de Judaeis malitiae et perfidiae spineto asperrimis, novae lucis ortu tanquam verus sol justitiae fideles illuminavit. Unde: Nobis orietur sol justitiae (Mal. IV). Et alibi: Orietur stella ex Jacob, et consurget homo de Israel (Num. XXIV).

Dominus, etc. Sina interpretatur tentatio. Dominus [Col. 0493D] ergo de Sina venit, quia carnem nostram, in qua tentaretur, accepit.

Et de Seir, etc. Qui et Edom vel Esau. Hic est populus Judaeorum, qui gulae desiderio quasi pro lentis edulio primatus gloriam perdidit, et benedictionis gratiam fide junioris populi supplantatus amisit.

De Seir ortus est nobis, etc. Hunc montem longo tempore circumierunt, et in eo aliqua praecepta acceperunt. Seir, id est hispidus vel pilosus, gentilitatem significat, quae peccatis erat horrenda; de qua ortus est Dominus qui in fine de Ecclesia gentium Judaeis praedicabit, quia reliquiae salvae fient.

Apparuit de monte Pharan, etc. Qui frugifer interpretatur, [Col. 0494A] quia de Ecclesia gentium virtutibus frugifera fides Christi praedicabatur Judaeis. Christus ergo de Pharan apparuit; quia quanto contra eum ferocitas infidelium exarsit, tanto altius divinitatis ejus notitia crevit. Quanto enim inter passionis contumelias latuit, tanto per virtutem resurrectionis effulsit; et qui prius incredulitatis ferocitate persecuti sunt, postmodum ei charitatis ardore adhaeserunt; de quibus additur: Et cum eo sanctorum millia.

In dextera ejus ignea lex. Tabulae scilicet, in quibus lex, quae purgat et urit peccata. Dextera quoque Patris est Filius, qui attulit legem charitatis dicens: Ignem veni mittere in terram, etc. (Luc. XII.)

In dextera ejus ignea lex. Dextera, Evangelium, [Col. 0494B] per quod beatitudo aeterna promittitur; quae dextera dicitur, non temporalis, sicut in lege, quae dicitur laeva. Unde: Dextera illius amplexabitur me. In hac dextera lex ignea, id est, charitas a Spiritu sancto in electorum cordibus inflammata. Unde dicit: Plenitudo legis dilectio (Rom. XIII). Et alibi: Mandatum novum do vobis, ut diligatis invicem (Joan. XIII). Haec igneis linguis Spiritus sancti apostolis infusa, omnem legis plenitudinem tanquam digito Dei descripsit, et spiritu ferventes et operatione lucentes fecit. Sed quia non uni populo, ut lex Moysi, sed omnibus data est, adjungit: Dilexit populos.

VERS.---3.---Dilexit. Unde: Majorem hac dilectionem nemo habet, ut animam suam ponat, etc. (Joan. XV).

[Col. 0494C] Omnes. Sine personae acceptione; unde: Qui timet Deum et operatur justitiam, acceptus est illi (Act. X).

Omnes sancti. Sanctificati scilicet in nomine ejus qui audierunt: Sancti estote, quoniam ego sanctus sum, etc. (Lev. XIX).

In manu. Id est potentia, qua proteguntur. Unde: Non rapiet quisquam de manu mea, etc. (Joan. X). Hi per charitatem sunt unum regnum in manu Domini; unde Isaias: Et eris corona gloriae in manu Domini, et diadema regni in manu Dei tui (Isa. LXII).

Et qui appropinquant, etc. Quasi: Non contristentur qui Christum in carne docentem non audierunt, quasi ab hominibus decipiantur. Per os sanctorum loquitur Christus, per pedes doctrina capitis [Col. 0494D] auditur; unde: Qui vos audit, me audit, etc. (Luc. X.) Vel illi appropinquant pedibus ejus ad capiendam doctrinam, qui spirituali desiderio flagrantes, evangelicis et apostolicis Scripturis die noctuque invigilant. Sed quia haec de Novo Testamento dicta sunt, sequitur quorum voce Moyses loquitur de veteri lege dicens: Legem praecepit nobis, etc.

VERS. 4.---Haereditatem. Quia haec est utilitas legis, haereditas Abrahae promissa: Si volueritis et audieritis, me bona terrae comedetis.

Erit apud rectissimum, etc. Jacob, ab angelo benedictus, Israel vocatus est, id est rectus Dei; et Judaeus ad fidem conversus ab eo post resurrectionem benedictus, cui in passione praevaluit, ob justitiae [Col. 0495A] professionem rectissimus appellatur. Unde: Audi, Jacob, serve meus, et rectissime, quem elegi, etc. (Isa. XLIV.)

VERS. 5.---Rex. Christus. Ego autem constitutus sum rex ab eo, ut scilicet faciat regnum et potestatem, qui est rex et potestas prima.

Cum tribubus Israel. De quibus primitiva Ecclesia. Bene prius principes, deinde tribus congregandae dicuntur, quia primi apostoli, et per eos crediderunt alii.

VERS. 6.---Vivat Ruben. Praedicta salute primitivae Ecclesiae, singulis tribubus proprias benedictiones tribuit; veros Israelitas de utroque populo praenuntians, nunc de Christo, nunc de apostolis, nunc de primitiva, nunc de tota Ecclesia vaticinatur.

[Col. 0495B] Vivat Ruben. Quasi: Licet Ruben cubile patris violaverit, et primogeniti dignitatem amiserit, vivat tamen, et agens poenitentiam non moriatur. Filii Ruben, id est, Judaei per Ruben significati, lectum Patris violaverunt, id est Christum Filium ejus sputis immundis polluerunt: tamen ad poenitentiam reservantur, sed pauci numero ad comparationem Ecclesiae gentium.

Ruben. Visionis filius, quia mater ait (Gen. XXIX): Vidit Deus humilitatem meam. Hic est primogenitus, significans electos ex Judaeis, qui Christum negando et crucifigendo mortui, praedicatione apostolorum conversi, ex fide Christi sunt vivificati: hi visionis filii, quia respectu divinae misericordiae salvi.

VERS. 7.---Haec est Judae. Judas, qui interpretatur [Col. 0495C] confessio, universalem significat Ecclesiam, in qua laudis divinae confessio et gratiarum actio. De quo mater ait: Modo confitebor Domino (Gen. XXIX). Haec est vera sponsa Christi quae virtutum monilibus adornata, non superbit, sed gratias agit, pro hac orat ut audiatur.

Audi, Domine, vocem Judae. Regum scilicet qui de Juda, qui Christum desiderabant; et ipsius Christi, qui ait: Confitebor tibi, Pater, rex coeli et terrae, etc. (Luc. X.)

Manus. Oravit Dominum pro Juda, cui nunc Domini promittit auxilia, quasi non praesumat de viribus suis Judas, sed in illo confidat qui ait: Confidite, ego vici mundum (Joan. XVI); cujus manus in cruce contra spiritales nequitias pugnaverunt, ut [Col. 0495D] per mortem destrueret eum qui habebat mortis imperium.

Adjutor. Ut vincat et dicat: Super excelsa mea deducet me victor (Habac. III): ipse enim in nobis vincit, et pro victoria sua coronat nos in misericordia et miserationibus.

VERS. 8.---Perfectio. Quasi, quam sis perfectus, et quam sancta doctrina tua per Moysen declarasti. Vel a sancto viro tuo, id est Levitis, est perfectio tua et doctrina tua. Illi enim debent legem custodire, facere et docere.

Perfectio tua. Choro angelorum et martyrum et omnium perfectorum ista dicuntur, qui perfectionem charitatis moriendo pro Domino impleverunt; [Col. 0496A] et mundo renuntiantes, culmen ecclesiasticae doctrinae assecuti sunt, tanquam veri Levitae in terra partem non habentes, sed cum Propheta dicentes: Dominus pars haereditatis meae, etc. (Psal. XV); secundum illud: Si quis vult venire post me, abneget se, etc. (Luc. IX.) Qui perdiderit animam suam propter me, etc. (Matth. X.) Christus autem verus Levi, qui haec omnia fecit et docuit. Ipsi Levitae adhaerent imitantes illum usque ad sanguinem, de cujus passione subditur: Quem probasti in tentatione, etc.

Ad aquas. Locus est ubi Moysi et Aaron ingressum terrae promissionis contradixit.

Ad aquas. Legem significat, quae male viventibus introitum regni coelestis contradixit. Aquae, populi, qui contradicentes clamaverunt: Crucifige eum. [Col. 0496B] Sanguis ejus super nos, et super filios nostros (Matth. XXVII). Ad cumulum perfectionis Levi adjungit:

VERS. 9.---Qui dixit patri suo. Quando fecerunt vitulum aureum, jubente Moyse, Levitae, accincti gladiis, a porta usque ad portam idololatras interfecerunt. In ultione idololatriae quasi suos non cognoscebant, quia sine differentia occidebant. Unde: Nisi quis reliquerit patrem et matrem et uxorem et filios propter me, non est meus discipulus (Luc. XVIII).

Qui dixit patri suo et matri, etc. Debemus et temporaliter his cum quibus vicinius conjungimur, plus prodesse. Debemus copulam terrenae cognationis agnoscere; sed si cursum mentis praepedit, ignorare, ut affectus mentis viscera repleat, sed a spiritali proposito non avertat. Haec bene vaccae innuunt, [Col. 0496C] quae sub arca Domini ad montana tendentes, affectu et rigido sensu gradiuntur: pro vitulis pergentes mugiebant sed accepto, itinere gressus non deflectebant.

VERS. 10.---Ponent thymiama. Sicut Aaron stans inter mortuos et viventes pro populo deprecatus est. Ponent thymiama. Sanctorum oratio suavissimum incensum est Domino: quo (peccante populo) Domini furor mitigatur, quia ab omni terrena sorde defaecata, coelesti desiderio ignita, quasi thymiama in conspectu Dei flagrat, et quasi holocaustum ab ara pli cordis flamma devotionis in coelum subvolat. Hoc praecipue apostolis et martyribus congruit, de quibus dicitur: Tanquam aurum in fornace probavit illos, et quasi holocausti hostiam accepit (Sap. III).

[Col. 0496D] VERS. 11.---Suscipe. Quasi grata, ut remuneres. Dantur nunc singulis albae stolae, scilicet animarum laetitia; et in judicio secundum corpus, recepta immortalitate, fulgebunt sicut sol et tanquam scintillae in arundineto discurrent, exurendo scilicet vacuos et infructuosos adversarios; de quorum poena subditur:

Percute dorsa. Quasi: videbantur sibi impune martyrum sanguinem fundere, sed quasi post dorsum poena improvisa parabatur, id est aeterna damnatio, in quam ruentes surgere non valebunt. Unde: Virga in dorso imprudentium (Prov. XXVI).

VERS. 12.---Et Benjamin. Videtur historiae alludere, quia Benjamin patriarcha et propheta Jacob [Col. 0497A] spiritu plenus unice amabat, et dispensatione Dei, locus divino cultui mancipatus, ejus tribui custodiendus decernitur; unde addit: Quasi in thalamo tota die, etc.

Amantissimus. Christus est amantissimus Dei Patris, qui de seipso ait: Hic est Filius meus dilectus (Matth. XVII). Hic habitat in dextera Patris confidenter, cui dicitur: Sede a dextris meis (Psal. CIX).

Aliter: Benjamin, de filio doloris filius dextrae dictus, exprimit Paulum de persecutore apostolum et vas electionis factum: ipse enim de hac tribu fuit; dignum autem erat ut sicut Domini praecursor prophetali oraculo praedictus est, ita magister gentium universo mundo profuturus, inter magna Ecclesiae mysteria praedicaretur. In cujus mente Christus fiducialiter [Col. 0497B] habitavit, cum inter innumera pericula coram gentibus et regibus eum constanter praedicavit. De cujus anima dicitur:

Quasi thalamo tota die morabitur. Vel maritali connubio mira oblectatione perfruens, et virtutum prole fecundans, nulliusque vitii inquietudine secretum placidissimi pectoris derelinquens; vel in ea quasi in thalamo residens, tanquam sponsus speciosus, virgineas credentium mentes per praedicationem ejus suis jungit amplexibus. Unde: Adducentur regi virgines post eam (Psal. XLIII). Ipse quoque ait: Despondi enim vos uni viro virginem castam exhibere Christo (II Cor. XI).

Divinitas quoque in humanitate Christi habitat confidenter. In thalamo morabitur, significat quod [Col. 0497C] in utero Virginis coelesti sponso juncta est Ecclesia, quae in fortitudine potentiae Christi et in operibus fiducialiter requiescit.

Et inter humeros illius requiscet. Humeris onera portantur, ideo in eis robusta patientia designatur. Tanto autem libentius Christus in illo requievit, quanto pro ipso durissimos labores toleravit: tanto arctius amplexus est, quanto ab illius amplexu nullo terrore avulsus est. Unde ait: Quis nos separabit a charitate Christi? (Rom. VIII.)

VERS. 13.---Joseph quoque ait. Joseph auctus interpretatur. Hic est Christus, qui a Judaeis fratribus suis abjectus, in Aegypto hujus saeculi princeps factus est, et genus humanum a famis inopia evangelici [Col. 0497D] frumenti dispensatione liberavit: qui est vere Salvator mundi.

De benedictione Domini terra ejus. Ad litteram, fertilitatem significat, quam duae tribus ex Joseph, id est Ephraim et Manasses, habuerunt in ubertate frugum, pomorum et pastu pecorum. Haec est Basan, fertilissima regio, unde pinguedo interpretatur.

Temperie coeli, et rore fructus, et fontium et fluminum abundantia, homine delectantur, quae in abysso significantur.

Benedixisti, Domine, terram tuam, Ecclesiam scilicet, quae non propria virtute, sed virtutum benedictione divinitus impletur. Unde: Benedictus Deus [Col. 0498A] qui benedixit nos in omni benedictione spiritali in coelestibus Christo (Ephes. I).

Coeli. Coelum dicuntur propter unitatem fidei et doctrinae apostoli et evangelistae, de quibus alibi pluraliter dicitur: Coeli enarrant gloriam, etc. (Psal. XVIII.) In ipsis enim vita et contemplatione fulgentibus tanquam in coelo habitat Deus, intonans terrorem, pluens consolationem, et coruscans miraculis.

Rore. Coelesti praedicatione, quae mirae subtilitatis et gratiae, qua contra aestum tentationis corda rigantur, et ut semper vireant virtutibus; unde: Det tibi Deus de rore coeli, etc. (Gen. XXVII.)

Abysso, ut scilicet pinguior fiat, de fonte ascendente irrorata quasi paradisus Dei. Unde: Fons ascendebat [Col. 0498B] de terra irrigans superficiem terrae (Gen. II). A mari abundavit sensus ejus, et cogitatus illius de abysso magna. Frustra enim exterius irrigat sermo doctoris, nisi riget interius gratia conditoris. Unde subdit: De pomis collium, etc.

VERS. 14.---Solis. Christi, qui est sol justitiae, qui ait: Fulgebunt justi sicut sol in regno Patris eorum (Matth. XIII), quia similes ei erimus.

Ac lunae. Ecclesiae, quae accipit hos fructus a sole, id est a Christo: semper igitur solem plena devotione respiciat, ne aliquando aversa lumen perdat.

VERS. 15.---De pomis collium aeternorum. Colles aeterni fideles Veteris Testamenti qui humiles filii immobili firmitate in fide prophetarum et patriarcharum fundati (unde: Mons domus Domini elevabitur super colles [Isa. II]) quorum pomis terra Joseph [Col. 0498C] benedicitur, cum Ecclesia Christi doctrina prophetiae, exemplo virtutis, in fide fructificat. Et notandum, quia supra in pomis et rore coeli doctrina evangelica, hic in vertice antiquorum montium et pomis collium aeternorum, legalis et prophetica signatur, et utrisque terra Joseph locupletatur; quia sancta Ecclesia utriusque Testamenti paginis, et novorum et veterum Patrum exemplis informatur; unde: Omnia poma, dilecte mi, id est, nova et vetera servavi tibi (Cant. VII) et: Omnis scriba doctus profert de thesauro suo nova et vetera (Matth. XIII). Manichaei ergo et Judaei (quia illi Vetus, isti Novum Testamentum non recipiunt) in hac terra opulenta haereditare nequeunt.

[Col. 0498D] VERS. 16.---Et de frugibus. Ecclesia in toto orbe justitiae fruge fecunda et charismatum largitate, de plenitudine sui Joseph accepit; unde sequitur:

Benedictio illius qui apparuit. Totus Joseph, id est, caput et corpus benedictione plenus, sed benedictionis plenitudo praecipue in capite; unde: Sicut unguentum in capite quod descendit in barbam Aaron, etc. (Psal. XXXII.) Hic privilegio gratiae, fratribus, id est, fidelibus praeeminens, septiformi spiritu tanquam verus Samson ex utero virginis Nazaraeus, id est Deo consecratus, quasi septem crinibus intactis effulsit.

Super caput Joseph, Christi, qui est caput Ecclesiae, in quo benedicuntur omnes gentes, de cujus [Col. 0499A] passione et resurrectione subditur: Quasi primogeniti tauri, etc.

Quasi. (AUG., quaest. 56.) Primogenitus tauri pulchritudo ejus. Non est ita legendum ut dicatur primogenitus tauri: sed cum sit primogenitus, pulchritudo ejus pulchritudo tauri est, propter cornua crucis.

Christus vitulus saginatus, quem de armento patrum primogenitum regresso Filio Pater immolavit, qui die tertia suscitatus gloriosus apparuit, qui est primogenitus mortuorum et princeps regum terrae, post resurrectionis gloriam de virtute passionis adjungit cornua.

VERS. 17.---Cornua. Joseph comparat cornibus rhinocerotis, significans Ephraim habiturum principatum inter decem tribus, in quibus regnavit Jeroboam [Col. 0499B] de tribu Ephraim in tempore Roboam filii Salomonis.

Cornua rhinocerotis. Cornua crucis significat, de quibus ait Habacuc: Ibi abscondita est fortitudo ejus (Habac. III). Per infirmitatem namque carnis quasi aries illusorum spinis coronatur, his cornibus haesit, sed passionis incomparabili fortitudine unicornis exstitit mortis victor, et ejus qui habebat mortis imperium, unde: Quod infirmum est Dei, fortius est hominibus (I Cor. I)

Ventilabit. Praedicatione crucis discernens paleas a frumento: verbum enim crucis pereuntibus stultitia.

Gentes. Postula a me, et dabo tibi gentes, etc. (Psal. II.) De haereditate enim veri Joseph (quae est [Col. 0499C] terra inclyta) haec omnia dicuntur, de cujus cultoribus ex utroque populo congregatis, sequitur:

Hae sunt multitudines Ephraim. Hae duae tribus ex Joseph, non in se, sed in parente benedicuntur. Filios significant utriusque populi, qui in Christo benedicuntur secundum illud: In semine tuo benedicentur omnes gentes (Gen. XXII). Hos patriarcha Jacob Ephraim et Manassen cancellatis manibus in modum crucis benedicens, et primogenito minorem praeferens, in fide crucis Christi benedicendos esse signavit, in minore ex gentibus fidelem populum in Christi gratia tempore minorem, sed fide majorem: ad quem Israelitici populi gratia transivit, de cujus inaestimabili multitudine dicitur: Hae sunt multitudines, etc., unde: Multi filii desertae magis quam [Col. 0499D] ejus quae habet virum (Isa. LIV).

Manasses primogeniti honore privatus, et tamen benedictus, est Judaicus populus, qui ex majore sui parte pro infidelitate reprobatus, in reliquis tamen benedictionem consecutus, unde: Caecitas contingit ex parte in Israel, etc. (Rom. II.)

VERS. 18.---Et Zabulon. Zabulon et Issachar in Galilaea passionem acceperunt, ubi Christus maxime docuit, unde apostolos elegit. Per eos ergo apostoli designantur, et eis in exitu laetitia promittitur, quia exeuntes de finibus suis populum gentium Christo subjugaverunt, et in tabernaculis pro conversione Judaeorum, de quibus et ipsi electi sunt. Pro utroque ergo populo, praesens eis laetitia promittitur, et futura: [Col. 0500A] quia in praesenti de conversione eorum gavisi sunt, et in coelestibus aeterna laetitia remunerati.

In tabernaculis, Judaeorum, unde: Dilatet Deus Japhet, et habitet in tabernaculis Sem (Gen. IX): quia in ecclesiis de Judaeis habitat latitudo minoris populi per unitatem fidei.

VERS. 19.---Ad montem. Sion scilicet vel Jerusalem, vel contemplationem et virtutum altitudinem.

Vocabunt. Justitiam tantum in fide Christi esse docentes. Finis enim legis Christus ad justitiam omni credenti (Rom. X). In monte immolant victimas justitiae, dum omnes qui ad Christum veniunt (in quo construitur Ecclesia) non ex operibus legis sed ex fide Christi justificari docent, secundum illud Justus [Col. 0500B] autem ex fide vivit (Habac. I). Sunt ergo veri Christiani victimae justitiae, quae ab apostolis immolantur, dum terrena desideria mortificare docentur, ut spiritualia vivificentur; unde: Si spiritu facta carnis mortificaveritis, vivetis (Rom. VIII).

Ibi immolabunt. Non est locus veri sacrificii extra catholicam Ecclesiam, quae supra hunc montem posita est.

Qui inundationem. Hae tribus negotiationibus vacaverunt, de transmarinis regionibus mercimonia reportantes, et thesauros absconditos, argentum, scilicet aurum vel gemmas quasi lac sugent, id est, facile accipient.

Qui inundationem maris. Gentium vocationem significat. Mare enim universum genus hominum significat; [Col. 0500C] unde: Simile est regnum coelorum sagenae missae in mari, et ex omni genere piscium congreganti (Matth. XIII). Mare, mundus, sagena, doctrina, omne genus piscium, omnis sexus, aetas et conditio intelligitur. Maris ergo inundationem apostoli quasi lac suxerunt, quia confluentes ad doctrinam Evangelii turbas populorum in augmentum corporis Christi traxerunt.

Absconditos. Novit Dominus qui sunt ejus (I Tim. II). Multi enim sunt vocati, pauci, etc. (Matth. XX.)

Arenae, infidelium multitudo; thesauri, pretiosae electorum animae. Sic ergo suxerunt, ut ex auditoribus Evangelii alii quasi vasa in honorem thesauris regis transferrentur, alii quasi arenae steriles et [Col. 0500D] inutiles vacui remanerent.

VERS. 20.---Et Gad ait. In benedictione Gad videtur praedicere potentiam virorum fortium vel judicium, qui de illa tribu fuerunt, sicut Jephte, et alii multi.

In latitudine. Quia omnis plenitudo benedictionis supra Christum requievit, unde suos benedixit.

Gad. Id est, accinctus, Christum significat, qui contra spirituales nequitias pugnaturus, in infirmitate carnis virtute divinitatis praecinctus apparuit, secundum illud: Indutus est Dominus fortitudinem et praecinxit se (Psal. CXII). Et alibi: Dominus fortis et potens in praelio, etc. Hic in latitudine benedictus est, quia non in solis Judaeis, sed in omnibus [Col. 0501A] gentibus amplissimum regnum accepit. Inde Prophetia ait:

A solis ortu usque ad occasum laudabile nomen Domini. Sed quia per humilitatem passionis ad hanc gloriam pervenit, de morte ejus subjungit:

Quasi leo requievit. Potestatem habeo ponendi animam meam (Joan. X). Potestas mortis, non necessitas exprimitur; unde: Nemo tollit eam a me, sed ego pono eam. (Ibid.)

Quasi leo fremuit. Quidquid enim dixit, potenter implevit.

Cepitque brachium et verticem. Cum resurgens a mortuis fortitudinem inimicorum sibi subjugavit. Cepit quoque verticem, id est, mundani imperii sublimitatem ad suscipiendam fidem inclinavit; unde: [Col. 0501B] Et adorabunt eum omnes reges; omnes gentes servient ei (Psal. LXXI). Sequitur de novo statu regni ejus.

VERS. 21.---Et vidit principatum suum, quod in parte sua. Subjectis sibi regnis et gentibus, potentia ejus apparuit, non armorum terrore, sed virtute doctrinae.

Repositus. Occultus, dum scribit leges suas in cordibus fidelium; unde ait: Vos unctionem habetis a sancto, et non necesse habetis ut aliquis doceat vos; unctio ejus docet vos de omnibus (Joan. II). Vel, Repositus, quia in lege et prophetis in figuris latebat, et docebat absconditus, quae manifeste in Evangelio declaravit; unde: Incipiens a Moyse et omnibus prophetis interpretabatur illis (Luc. XXIV).

[Col. 0501C] Qui fuit cum principibus populi. Adjutor, unde: Domino cooperante et sermonem confirmante sequentibus signis (Marc. XVI), quia ait: Sine me nihil potestis facere (Joan. XV).

Fecit justitias. Id est justificans in se credentes, et tandem secundum merita judicabit cum Israel, id est cum populo suo ad visionem Dei electo.

Justitias. Justificationes credentium. Ipse enim justificat impium ex fide. Neque enim ex operibus legis justificabitur omnis caro.

VERS. 22.---Dan quoque. Alii per Dan Antichristum signari putant, quem de hac tribu nasciturum aestimant: ipse est catulus leonis, id est diaboli, qui largiter fluet de Basan, quia plenus confusione; [Col. 0501D] Basan quippe confusio, vel pinguedo, vel bruchus interpretatur.

Dan quoque judicium, Basan ignominiam. Dan vero Christum significat, qui ait: In judicium ego in hunc mundum veni (Joan. IX). Catulus leonis propter fortitudinem, et quia parvulus fieri dignatus est; sed suscipiens infirmitatem nostram, non amisit virtutem suam, quod enim infirmum est Dei, fortius est hominibus (I Cor. I). De ipso dicitur: Vicit leo de tribu Juda, etc. (Apoc. V.) Ignominiam quidem crucis a Judaeis sustinuit, putantibus nomen ejus per mortem deleri: sed qui per infirmitatem ejus carnis, in passione catulus fuit, per divinitatis potentiam leo invictus in resurrectione apparuit; unde Apostolus: Et si crucifixus est ex infirmitate, [Col. 0502A] vivit tamen ex virtute Dei (II Cor. XIII). Quasi ergo ex Basan largiter fluxit, cum per ignominiam mortis perveniens ad gloriam immortalitatis, fluentis Evangelii totum orbem irrigavit; unde Isaias: Repleta est terra scientia Domini, sicut aquae maris operientis (Isa. II).

Dan catulus leonis. Hoc propter Samsonem dicit, qui de tribu Dan fuit, et quasi leo fortis, cujus possessio usque Basan. Antichristus vero fluet largiter de Basan, quia satiabitur pinguedine luxuriae et omnium vitiorum.

Mare et meridiem possidebit. Quia possessio ejus ab australi parte in occidentem usque ad mare Tyrrhenum pertingit.

Mare et meridiem possidebit. Per apostolos enim [Col. 0502B] ex Judaeis et gentibus Ecclesia acquiritur Christo. Per mare enim occidentale (quod hic intelligitur) Judaei figurantur, qui umbrae et exemplari deserviunt, nec habent lucem scientiae et veritatis, et quia eis sol justitiae occubuit, perpetuis remanserunt in tenebris. Hunc occidentem apostoli possederunt, cum ex eis plurimos gratia fidei illuminatos Christo subjecerunt, ut qui fuerunt aliquando tenebrae, lux essent in Domino. In meridie intelligitur Ecclesia de gentibus collecta, quae, ablato legis velamine, Evangelii luce perfruitur, et cubans cum sponso in meridie, revelata facie gloriam Domini contemplatur.

VERS. 24.---Aser quoque ait: Benedictus in filiis Aser, sit placens fratribus suis. Aser beatus, Christus scilicet nostrae beatitudinis spes, cujus primitias nobis [Col. 0502C] ostendit resurgens a mortuis. Hic est benedictus in filiis, quia credentes, per ejus gratiam renascentes, totum orbem ejus similitudine repleverunt, quibus dicitur: Credite in lucem, filii ut lucis sitis (Joan. XII). Ipsi afferunt fructum lucis in omni bonitate et justitia et veritate. Hoc autem factum est, quia fratribus suis, id est apostolis, quos de Judaea elegit, vera charitate complacuit, ut spretis figuris gauderent de veritate Evangelii, et quia digni essent pro nomine Jesu contumeliam pati. Et unde eis tanta charitatis abundantia, supponit, tingat in oleo pedem, etc.

Et tingat in oleo pedem suum. Christus caput nostrum ascendens in coelum, apostolos, scilicet pedes suos mundum praedicando circumituros in terra [Col. 0502D] adhuc consistentes, oleo Spiritus sancti copiosissime unxit, ut nullo labore deficerent, sed immarcessibilis gaudii claritate pollerent. Incorruptibile quoque praebuit calceamenti munimentum de quo subditur:

Ferrum et aes cal. (GREG., lib. XXXIV Moral., cap. 5.) Hoc de Ecclesia, etc., usque ad his calceamentis verum pascha celebrandum.

VERS. 25.---Sicut dies juventutis. Significat hanc tribum prosperitate et deliciis abundasse usque ad senectutem captivitatis.

Sicut. Promittitur Ecclesiae cruda viridisque senectus: ut sicut fortiter in principio omnes impetus evicit, ita eminente fine Antichristi furorem evincat, unde: Ecce ego vobiscum sum omnibus diebus [Col. 0503A] usque ad consummationem saeculi (Matth. XXVIII). Et alibi: Senectus mea in misericordia uberi (Psalmus XCI).

VERS. 26.---Non est Deus. Supradicta admirans in laude Christi, qui haec omnia fecit laetabundus erumpit.

Ascensor coeli. Propria virtute ascendit, et quotidie Ecclesiam ad se trahit. Trahe me post te, curre in odorem unguentorum tuorum (Cant. I).

Nubes. Apostoli, qui pluunt verbis, coruscant miraculis: quos ascendens in coelum misit ad praedicandum; unde: Vocem dederunt nubes (Psal. LXXVI), quae scilicet nullo remorante discurrunt, non sua, sed Christi virtute signa et prodigia facientes, et quasi coruscationibus corda mortalium terrentes, unde: [Col. 0503B] Bonum certamen certavi, cursum consummavi (II Tim. IV).

VERS. 27.---Habitaculum ejus sursum, etc. Corpus a mortuis suscitatum in Patris dextera collocatum, de quo dicitur: Solvite templum hoc (Joan. II).

Brachia. Virtus scilicet passionis, quae omnes defendit, quam in cruce extensis brachiis accepit.

Subter brachia. Scilicet haec brachia contra verum Amalec dimicantes defendunt: nec sicut Moysi lassitudine gravantur, sed indefessa virtute sublevant, donec veram consequantur victoriam. Veneremur ergo in supernis primitias nostrae resurrectionis, in infimis sacramentum nostrae redemptionis, ut et ipsi, debellato adversario, immortalitatis gloriam consequamur, de quo vero Israeli promittitur: Ejiciet a [Col. 0503C] facie tua inimicum.

Et solus. Suo scilicet more et suis legibus vivens, unde Balaam: Populus solus habitabit et inter gentes non reputabitur (Num. XXIII).

VERS. 28.---Oculus Jacob. Qui hic vitiis supplantandis desudabat, ibi se levissimo mentis intuitu gloriam Christi, qui propter nos terram verae carnis accepit, indesinenter contemplabitur: ut cujus hic corpore et sanguine per sacramentum frumenti et vini pascebatur, ibi divinitatis ejus perpetua visione saginetur, unde: Satiabor cum apparuerit gloria tua (Psal. XVI). Et alibi: Manifestabo ei meipsum (Joan. XIV). Tunc Jacob in perfectum Israel conversus, facie ad faciem Deum videbit, tam larga, tam subtili, tam delectabili Dei cognitione, quasi [Col. 0503D] levissimo rore repletus, ut praedicatorum scientia qua in praesenti instruimur caligare videatur; unde: Sive scientia destruetur (I Cor. XIII). Et alibi: Tenebrosa aqua in nubibus aeris, prae fulgorem in conspectu ejus (Psal. XVII), ad quam cum perventum fuerit, omnis haec doctrina cessabit, et erunt omnes docibiles Dei (Joan. VI); unde merito adjungit: Beatus es, Israel, etc

Caelique caligabunt, quasi tam abundanter terrae fecundandae ros infundetur, ut hominum tenebrescat obtuitus. In quo significatur, quia Judaei cum terrenam opulentiam ultra modum diligerent, caligaverunt, et Christum cognoscere non potuerunt; unde: Si dimittimus eum sic, omnes credent in eum, etc.

[Col. 0504A] VERS. 29.---Quis similis tui, popule? Quasi, ideo beatus, ideo tibi similis nullus, quia non de tua virtute, sed de Christi gratia salutem speras, qui salvum facit populum suum a peccatis eorum.

Et gladius gloriae. In futuro adversarios irrevocabili severitate percutiens, quando sanguinem servorum ulciscetur. Gladius modo hic in humilitate patientium occultatur, in gloria resurgentium revelabitur, ideo gladius gloriae Israel dicitur. Christus ergo quasi scutum protegit praeliantem, et quasi gladius gloriae ulciscetur triumphantem. Ad eum quasi ad caput, in fine vaticinii refertur gloria corporis, cum dicitur:

Negabunt. Abominabuntur et odient, sicut Balac, qui rogavit Balaam, ut Israelitas maledicendo repelleret.

[Col. 0504B] Calcabis. Subjiciendo eos Ecclesiae, quam abominantur et persequuntur.

Notandum undecim tantum esse benedictiones. Simeon namque in his benedictionibus non reperitur, in quo Judas ab apostolis excluditur, undecim tantum remanentibus. Inde quoque undecim mansionibus filii Israel de Horeb pervenerunt ad locum in quo Deuteronomium acceperunt.



CAPUT XXXIV

VERS. 1.---Ascendit ergo. Tam Moyses quam caeteri patres Veteris Testamenti per spiritum in altitudinem contemplationis levati, praevidere potuerunt gratiam Novi Testamenti, quae in Christo data est, et virtutum collatione et coelestis regni perceptione: [Col. 0504C] sed eam in carne exspectare non potuerunt, in fide autem et spe mortui sunt, ad inferos deducti, ubi exspectabant Redemptoris adventum, qui per sanguinem suae redemptionis inde eos liberaret.

Ostenditque ei. Terram promissionis vidit Moyses, nec intravit, quia lex adventum Christi et doctrinam Evangelii verbis et figuris praesignavit, sed neminem ad perfectum duxit.

VERS. 2.---Omnem terram. Partem omnis terrae, quam ex altissimo monte potuit videre. Vel omnem terram ostendit ei in spiritu.

VERS. 5.---Mortuusque est ibi, etc. Nulli electorum parcit, et minima quoque peccata ulciscitur Deus etiam in amicis; unde: Moyses et Aaron sacerdotibus ejus, et addidit: Propitius fuisti eis, et [Col. 0504D] ulciscens in omnes adinventiones eorum. Lege scilicet finita, quae servivit Domino in tempore suo, urbs destructa et altare, nusquam sacrificia, nusquam libamina, nusquam sacerdos vel pontifex.

VERS. 6.---In valle. In monte mortuus est, in valle sepultus est, quia lex tempore suo gloriosa fuit: sed comparata Evangelio abscondita videtur et humilis; unde: Dedi eis praecepta non bona.

Et non cognovit homo. Judaei autumant hoc factum, ne Judaei semper ad idololatriam proni mortuum colerent tanquam Deum; sed secundum allegoriam tempus et modum finiendi legis in sola Dei praescientia significat esse abscondita, nec profunditatem sapientiae Dei, vel secretum consilii alicui [Col. 0505A] patere, quia incomprehensibilia judicia ejus, et investigabiles viae ejus.

VERS. 7.---Moyses centum et viginti annorum. Si ab uno per naturalem ordinem usque ad quindecim singulorum numerorum summas conjunxeris, unum scilicet et duo et tria, et deinceps, centum et viginti fiunt. Quindenarius vero ex septem et octo conficitur, septem ad sabbatum refertur, octo ad circumcisionem, quia octava die circumcidebatur puer. Si vero ad Novum Testamentum respicias, habes septem dona Spiritus sancti, et in octavo resurrectionem Christi, centum et viginti ergo eos significant qui vel in Veteri Testamento Legis et Evangelii praecepta implere student.

Moyses centum et viginti annorum. Hoc significat tam eum quam caeteros patres Veteris Testamenti post perfectionem mandatorum Dei, quae est in duobus [Col. 0505B] praeceptis charitatis, per gratiam Christi et sanguinis redemptionem, aeternae quieti et futurae vitae aptos esse; quorum oculus non caligavit, piae scilicet intentionis intuitus nubilo non fuit obscuratus, nec dentes malitiae moti, quia non est perturbatus tempestate vitiorum, ordo discretionis eorum centum et viginti sunt anni legislatoris quo numero confirmata est altitudo Salomonici templi. Primitiva quoque Ecclesia post passionem et resurrectionem, Dominique ascensionem hoc numero virorum gratiam Spiritus sancti accepit. Quindecim namque qui ex septem et octo constant, futuram vitam significant quae nunc geritur in sabbato animarum et perficietur in resurrectione corporum. In trigonum quoque quindenarius ductus, id est cum partibus [Col. 0505C] suis adnumeratus, efficit centum et viginti. Apte ergo centenario et vicenario electorum beatitudo in futura vita signatur, et tertium domus Dei coenaculum consummatur, quia post fidelium labores, post requiem animarum plena Ecclesiae felicitas in resurrectionis gloria complebitur.

[Col. 0506A] VERS. 8.---Fleveruntque. Quia regnavit mors etiam in eos qui non peccaverunt ab Adam usque ad Moysen: ideo lacrymae prosequuntur ad inferos descendentem.

(HIERON., epist. ad Paulam.) Non mirum si Moysi et Aaron, etc., usque ad sed intrinsecus esse, id est voluntati Domini ministrare.

Et completi. Hinc videtur orta consuetudo, ut fidelibus mortuis triginta diebus pietatis officia persolvantur.

VERS. 9.---Posuit super eum. In Scripturis suis testimonium ei perhibuit dicens: Prophetam Deus suscitabit, etc. (Deut. XVIII), unde: Si crederetis Moysi, crederetis forsitan et mihi (Joan. V).

VERS. 10.---Et non surrexit, etc. Hoc (ut fertur) Esdras de suo adjecit, qui bibliothecam a Chaldaeis exustam divino sensu reparavit, et litteras quibus Judaei nunc utuntur invenit, unde et velox scriba [Col. 0506B] appellatus est.

Et non surrexit propheta. Quia Moyses omnibus prophetis Veteris Testamenti praestantior: unde Judaei arroganter dicunt: Nos Moysi discipuli sumus (Joan. IX). Sed postquam Dominus prophetarum incarnatus venit in mundum, omnis illa prior dignitas et umbra futurorum cessavit: quia lex et figura per Mosen data est: gratia et veritas per Jesum Christum, qui est finis legis ad justitiam omni credenti (Hebr. X; Joan. I; Rom. X).

Et sepelivit eum in valle. Scilicet Dominus. Et per hoc significatur quod amoto impedimento naturae per Christum anima munda separata ascendit ad Deum: et corpus quod sepelitur in terra remanet usque ad judicium. Ecclesiastes XII: Donec pulvis [Col. 0506C] revertatur in pulverem unde erat, et spiritus redeat ad Deum qui dedit illum. Quem reditum prosperum nobis concedat, qui vivit et regnat in saecula saeculorum. Amen.




[Col. 0505]
LIBER JOSUE BEN NUN. Hebraice JEHOSUA [Figure: [Hebrew Text] 2Kb] PROTHEMATA IN LIBRUM JOSUE. (G)*



PRAEFATIO.
[Col. 0505D]

(HIERON., Div. Biblioth., tom. VIII, col. 461.) Tandem finito Pentateucho Moysi, velut grandi foenore liberati, ad Jesum filium Nave manum mittimus, etc.

(ADAMANTIUS, hom. 1 in Josue.) Donavit Deus nomen quod est super omne nomen Jesu Christo: hoc autem est Jesus. Ideo in nomine Jesu omne genu flectitur, coelestium, terrestrium et infernorum. Et quia hoc est nomen super omne nomen, idcirco nullis retro generationibus nominatum est. In Genesi justos multos legimus, et nullus eorum nominatus est Jesus. [Col. 0506D] In Exodo hoc primum invenio (Exod. XVII), etc., usque ad dum peccamus, et regnant in nobis vitia passionum, quamvis relictis idolis ab Aegypto exisse videamur, opprobrium tamen Aegypti non est ablatum a nobis. Si vero secundo fueris circumcisus, abscideris a te omne vitium, irae, superbiae, invidiae, libidinis et hujusmodi, abstergentur opprobria Aegypti, et translatus in terram promissionis, coelestem haereditatem accipies per Jesum Christum Dominum nostrum.



CAPUT PRIMUM.

VERS. 2.---Moses servus (ADAMANT., hom. 2 in [Col. 0507A] Josue.) Moses famulus meus mortuus est. Adverte quomodo regnat Jesus, etc., usque ad spiritualis Moses est qui vivit in spiritu.

Surge et transi, etc. Nunc ergo exsurgens, transi Jordanem istum, etc. Vide quomodo minister fuerit Mosi Jesus Filius Dei. Cum venit plenitudo temporis, misit Deus Filium suum factum ex muliere, factum sub lege (Gal. IV), quia factus sub lege Mosi, factus est minister Mosi. Et factus est Christi minister circumcisionis ad confirmandas promissiones Patrum.

VERS. 3.---Omnem locum, etc. (Orig., hom. 2 in Jos.) Littera legis humi posita est, et deorsum jacet, etc., usque ad ut non solum efficiaris haeres Dei, sed cohaeres Christi.

VERS. 4.---A deserto et Libano, etc. (ORIG., ibid.) [Col. 0507B] Eremum et Antilibanum. Non dixit Libanum, sed Antilibanum, etc., usque ad Ecclesia ex gentibus congregata per Jesum Christum.

(AUG., quaest. 1 in Josue, tom. III.) Ex hoc testimonio et aliis probatur Moses defunctus, ut Dei famulus et Deo placens, quamvis in eo illa vindicta completa sit, ne terram promissionis intraret. Ex quo datur intelligi Deum etiam in bonis servis suis aliqua corporaliter vel temporaliter vindicare, et tamen eos inter vasa honesta et utilia habere.

Praecepitque Josue. (AUG., quaest. 2.) Quaeritur quomodo hoc praecepit, postquam Dominus exhortatus est eum, etc., usque ad dispositio ejus Jethro suggerente divinitus mutatur.

Rubenitis quoque. (ADAMAN., hom. 3 in Josue.) Consideremus [Col. 0507C] quam formam teneant duae et semis tribus, etc., usque ad qui terram fluentem lac et mel in amaritudine malitiae detinent.



CAPUT II.

VERS. 1.---Misit ergo, etc. (BEDA in Josue.) Jericho civitas mundus est, ad quem Dominus Christus ad perscrutandos mores hominum duo Testamenta direxit. Nam in eo ut credentium fidem aut rebellium pervicaciam plenius comprobaret, ante adventum judicii sui, quasi exploratores duos, Legem et Evangelium destinavit.

(ADAM., hom. 3.) Mittuntur a Jesu exploratores in Jericho, etc., usque ad si in misericordia Domini sui intellexerit bonitatem.

VERS. 16.---Ad montana conscendite, etc. (ADAM., hom. 3.) Dat sapiens meretrix consilium mysticum et coeleste, etc., usque ad quae aliquando meretrix erat, mundata est in aqua et Spiritu sancto et in sanguine Christi.



CAPUT III.

VERS. 3.---Cum videritis arcam testimonii Dei nostri, et sacerdotes, et Levitas portantes eam, etc. (AUG., quaest, 3 in Josue.) Longe jussum est arcam praecedere, etc., usque ad nube subtracta, tanquam velamine ablato.

Praecedite populum. (ORIG., hom. IV.) Per sacerdotes deducitur populus, et iter agit ad terram repromissionis magisterio sacerdotum. Et infra: Ipsi [Col. 0508A] enim sunt qui edocent populum exire de Aegypto, de erroribus scilicet mundi, et transire per eremum vastam, id est, tentationum genera diversa transcurrere.

VERS. 7.---Hodie incipiam exaltare te, etc. (ID., ubi supra.) Multa prodigia in eremo gesta sunt, et nusquam dicitur exaltatus Jesus. Ubi vero transitur Jordanes, dicitur ad eum: Hodie incipiam exaltare te, etc. Exaltatio enim Jesu in conspectu populi a baptismo sumit exordium. Qui enim baptizantur, in morte ipsius baptizantur, cujus mors in crucis exaltatione completur. Merito ergo cuique fidelium tunc primum Jesus exaltatur, cum ad mysterium baptismi pervenit. Unde: Exaltavit illum Deus, et donavit illi nomen quod est super omne nomen, etc.

[Col. 0508B] VERS. 9.---Domini Dei vestri, etc. (ADAM., hom. 4 in Jos.) Peccatori omnis creatura hostis est, etc., usque ad: qui convertit petram in stagna aquarum, et rupem in fontes, etc.

VERS. 10.---Chananaeus, possidens, vel possessio, vel negotiatores, vel motabilis. Hethaeus, formidans sive stupens. Hevaeus, lapides colligens. Pherezaeus, separans, sive disseminans. Gergesaeus, colonum applica, vel colonum ejiciens, sive advena appropinquans. Amorrhaeus, amarus vel loquens. Jebusaeus, calcantes, vel praesepe eorum.

VERS. 15.---Messis impleverat. LXX: Sicut in diebus messis tritici. Hoc incredibile videtur regionibus nostris, ibi autem (sicut perhibent qui noverunt) in [Col. 0508C] initio veris est messis tritici: tunc autem ille fluvius redundat et impletur amplius quam per hiemem.

VERS. 16.---Steterunt aquae descendentes, etc. (ADAM., hom. 4.) Non absque mysterii ratione arbitror scriptum, etc., usque ad et unus Spiritus quo omnes purificantur in baptismo, et unus Deus Pater omnium.



CAPUT IV.

VERS. 7.---In aeternum. (AUG.) Quomodo in aeternum, cum coelum et terra transeant? An quoniam aeternum aliquid significat, cum ipsi aeterni esse non possint? Quamvis possit quod in Graeco est Latine dici usque in saeculum.

VERS. 10.---Festinavitque populus et transiit, etc. (ADAM., hom. 2.) Qui mare Rubrum transierunt, [Col. 0508D] baptizati sunt in Moyse, etc., usque ad cum jam non sit qui exterreat filios Israel.

VERS. 14.---In die illo, etc. Semper exaltatus est Jesus apud Patrem; sed opus est ut in conspectu nostro exaltet illum Deus, id est, ut altitudinem divinitatis ejus cognoscamus. Hoc autem fit, si Jordanem transierimus, et variis sacramentorum munimentis ad futura bella armemur.

VERS. 16.---Praecipe sacerdotibus. (AUG., in Josue.) Manda sacerdotibus portantibus arcam testamenti, etc., usque ad quia in rei venturae testimonium datum fuit Vetus Testamentum.

Populus autem. (ADAMANT., hom. 2.) Non sine causa signatur quando veniunt ad Jordanem, etc., [Col. 0509A] usque ad ut multas perfectiones ad unum diem pendere significent

Duodecim quoque, scilicet mysterium agni in Aegypto praeceptum est, quia eodem die quo errores mundi fugimus, terram promissionis ingredimur. Tota enim vita praesens una dies est : hodie ergo, id est, dum vivimus, ad perfectionem festinemus, nec in crastinum differamus.

Duodecim quoque. (ISID.) Transeuntes filii Israel Jordanem sustulerunt de medio fluminis duodecim lapides quos pro testimonio posuerunt in loco secundae circumcisionis, ad signandum nobis, ut dum de lavacro consurgimus, apostolicae vitae exempla firmissima nobiscum portare debeamus, quorum semper testimonium ad imitamenta virtutum intueamur.



CAPUT V.
[Col. 0509B]

VERS. 2.---Circumcide secundo Israel. (AUG., quaest. 6. in Job.) Quaeritur cur dixerit, Iterum, etc., usque ad aut ab aliquibus haereticis ab Israelitarum societate segregatis?

Fac tibi cultros lapideos, etc. (ISID. in Job.) Dicant Judaei quomodo potest quis secundo circumcidi circumcisione carnali? etc., usque ad quia per unum membrum macula in omne corpus diffunditur.

VERS. 5.---Populus autem. (ADAM., hom. 6.) Qui non obedientes fuerant mandatis Domini, incircumcisi dicuntur. Ex quo intelligitur illos appellari incircumcisos qui non obediunt mandatis Dei; quia vero omnem animam diligit Deus, misit Jesum Filium Dei, qui et dignos et indignos circumcideret, [Col. 0509C] non filium Nave, qui non vere et perfecte circumcidit populum, sed Jesum Filium Dei, qui vere corpus et animam purgavit ab omni inquinamento peccati.

VERS. 8.---Postquam autem. Circumcisi vero filii Israel requieverunt in eodem loco, sedentes in castris, usque dum sanarentur. Non sufficit circumcidi; necesse est post circumcisionem sanari, et cicatricem in vulnere obduci. Circumcidi ergo per Jesum est vitia et consuetudines pravas, et pessima instituta deponere, et quidquid ab honestatis regula discordat abscindere. Sed hoc facientes, quadam difficultate constringimur, cum quodam dolore animi consuetudinis culpam novella institutione vitamus: hoc ergo tempore velut in dolore circumcisionis [Col. 0509D] nostrae dicimur residere, usquequo cicatrice obducta sanemur, id est nova instituta absque difficultate impleamus, et in usum vertatur quod prius insolitum et difficile videbatur; et tunc merito dicitur nobis: Hodie abstuli opprobrium Aegypti a vobis

Et fecerunt. Postquam ablatum est opprobrium Aegypti, fecerunt filii Israel pascha quarta decima die mensis. Nec enim ante circumcisionem, nec post, antequam sanarentur, poterant carnes agni comedere: vides ergo quia nemo immundus facit pascha, nemo incircumcisus. Unde: Pascha nostrum immolatus est Christus. Itaque festum celebremus diem, non in fermento veteri, neque in fermento malitiae et nequitiae, sed in azymis sinceritatis et veritatis (I Cr. XVI).

[Col. 0510A] Et fecerunt. (ISID. in Jos.) Post Evangelii circumcisionem, statim in loco revelationis pascha celebratur, et Agnus immolatur, qui tollit peccata mundi; et deficiente manna typicae legis, primum comedit populus panem corporis Christi, quem incorrupta repromissionis terra, id est virgo Maria, protulit, cujus granum in terra cadens fructum plurimum attulit. Nota ordinem: postquam Jesu Christo duce, per lavacri fluenta transimus, et per fidem spirituali circumcisione signamur, tunc demum pascha celebramus, id est immolatum Christum credimus pro salute mundi, et credentes statim pane Dominici corporis pascimur.

VERS. 11.---Et comederunt, etc. (ADAM., hom. 6.) Quando vero exiit populus de terra Aegypti, etc., [Col. 0510B] usque ad Quomodo enim putatur meliore cibo cessante deteriorem successisse.

(JUSTIN., Dialog.) Deus in principio, ante omnes creaturas, ex seipso genuit potentiam quamdam rationalem, quae et Gloria Domini vocatur, interdum etiam Filius Sapientia, Angelus, Sermo, Deus, Dominus. Aliquando etiam Magistrum militiae se dicit, quando humana specie apparuit Jesu Nave filio.

Et vidit virum. (ADAM., hom. 6 in Josue.) Factum est cum esset Jesus in Jericho, etc., usque ad qui accepto regno regressus est.

VERS. 15.---Cecidit Josue pronus, etc. Quaeri potest utrum angelo se prostraverit, eumque Dominum dixerit, an potius quia intellexit Deum esse, intelligens [Col. 0510C] a quo missus fuerit, ipsum Dominum dixerit, eique se prostraverit.

(ORIG., hom. 6 in Josue.) In Jericho est Jesus, etc., usque ad continuo libenter adhaeret nobis et assistit Deus.



CAPUT VI.

VERS. 1.---Jericho autem, etc. (ISID., in Jos., cap. 7.) Jericho luna interpetratur, etc., usque ad id est, extra Ecclesiam nemo salvatur.

VERS. 8.---Cumque Josue. (ADAMAN., hom. 5 in Jos.) Jericho tubis sacerdotum subruitur, etc., usque ad et philosophorum dogmata.

VERS. 17.---Sitque civitas (ADAM., hom. 7.) Custodite vos ab anathemate, etc., usque ad et populum [Col. 0510D] Dei vinci faciunt.

VERS. 20.---Igitur. (ID.) Omnis populus dicitur ululasse ululatu magno, etc., usque ad homines saeculi nitebantur.

Et clangentibus. Unusquisque nostrum debet haec in semetipso complere. Habes in te Jesum ducem per fidem. Fac tibi tubas ductiles ex Scripturis sanctis, inde duc sensus, inde sermones; ideo enim tubae ductiles dicuntur. In ipsis cane, id est in psalmis, in hymnis, in canticis spiritualibus. Si in talibus cecineris tubis, et septies arcam testamenti circumtuleris, id est si legis mystica praecepta ab Evangelicis non separes tubis, sic etiam jubilationis consensum de temetipso exigas, id est si cogitationum [Col. 0511A] et sensuum tuorum populus concordem semper et consonam proferat vocem; et si non aliquando verum dicas, aliquando adulando mentiaris, si non modo blandus remissionem, modo truculentus iracundia; et si non intra te caro concupiscat adversus spiritum et spiritus adversus carnem, vocem jubilationis emitte, quia tibi victus est mundus. Hinc Paulus dicebat: Mihi autem absit gloriari, nisi in cruce Domini nostri Jesu Christi, per quem mihi mundus crucifixus est, et ego mundo (Gal. V).

Muri illico. In adventu Jesu muri Jericho subversi sunt, in adventu Christi vincitur mundus. Unde Paulus: Quod erat contrarium nobis, tulit de medio, affigens illud cruci, et exuens principatus et potestates traduxit libere triumphans eos in ligno crucis (Col. 2). [Col. 0511B] Ex his verbis intelligo quod videntes pugnam Jesu, coelestes virtutes, principatus et potestates, alligatum fortem, et vasa ejus diripi, increpuerunt coelestibus tubis, quia, alligato principe mundi, victus est mundus, et vocem jubilationis, in triumpho Christi, coelestis exercitus dedit (Matth. XII). Vere ergo liberatus est populus gentium qui hanc jubilationem novit, et mysteria agnoscit et credit.

VERS. 23.---Ingressique juvenes eduxerunt (ADAM.) Rahab meretricem, et omnem domum patris ejus vivificavit Jesus, etc., usque ad et qui erant primi facti sunt novissimi.



CAPUT VII.

VERS. 1.---Iratusque est Dominus, etc. (ADAM., hom. 7.) Non otiose transcurrendum est, etc., usque [Col. 0511C] ad quam mecum ire in gehennam.

(AUG., quaest. 8 in Josue.) Quaeri solet quomodo juste pro peccatis alterius in alios vindicetur, etc., usque ad quod in suo judicio facit ipse, quo potestas humana non aspirat.

VERS. 21.---Regulamque. (ADAM., hom. 7.) Furatus est autem linguam auream, etc., usque ad quod furanti exstitit causa peccati.

Regulamque. LXX: Linguam, haereticorum scilicet dogmata, vel superstitiosa saecularium litterarum studia. Haec enim est lingua aurea, luculento sermone aptata. Hanc furati sunt haeretici de Jericho, quasi auream regulam, qui philosophorum sectam conati sunt inducere in Ecclesiam: quorum anathemate [Col. 0511D] multi perduntur, et quasi acervo lapidum multitudine peccatorum exstinguuntur: quorum ductor diabolus, qui per illorum impietatem fidelium quosdam vicerat, rursus superatus vincitur, et a populo Dei suspensus, crucis virtute necatur.

(ISID., in Jos.) Jericho mundum significat: de anathemate ejus in tabernaculo suo abscondit, qui saeculares mores Ecclesiae secretis inserit; qui sub cultu Dei manens, solemnitates saeculi vel spectacula diligit; qui sortilegos aruspices et augures inquirit, vel caetera facit quae in Jericho, id est in saeculo habebantur.

Lapidavitque eum. (AUG., quaest. in Jos.) Quaeritur eum Dominus eum qui furtum fecerat, etc., usque ad peccato suo secum consumptis mori.



CAPUT VIII.
[Col. 0512A]

VERS. 1.---Dixit autem Dominus, etc. (ADAM., hom. 8.) Primo propter peccata victi sumus, etc. usque ad qui sequuntur Jesum, ab onere legis.

(AUG., quaest. 10 in Jos.) Cum quis justum bellum susceperit, etc., usque ad non tam auctor belli quam minister judicandus est.

(ID., quaest. 11.) Quaerendum est utrum omnis fallendi voluntas pro mendacio putanda sit, et si ita est, utrum possit esse justum mendacium, quo ille fallitur qui dignus est falli. Et si non hoc quidem justum reperitur, restat ut secundum aliquam significationem hoc quod de insidiis factum est, ad veritatem referatur.

VERS. 15.---Et fugientes. (ADAM., ibid.) Quid, [Col. 0512B] putas, Jesus fugiens significet? etc., usque ad qui fugiunt fornicationem, dolum, mendacium et hujusmodi.

VERS. 24.---Igitur omnibus interfectis. (ADAM., ibid.). Percusserunt eos in ore gladii, etc., usque ad pro palma victoriae et virtutis merito coronari?

VERS. 29.---Regem. (ID., homil. 8.) Rex Hai in ligno gemino suspenditur, etc., usque ad de diabolo autem ait: Novissimus inimicus destruetur mors, etc. (I Cor. XV.)

(ID.) LXX: In gemino ligno, hoc est lignum scientiae boni et mali, etc., usque ad Ipse est novissimus Adam in spiritu vivificante.

VERS. 30.---Tunc aedificavit, etc. (ADAM., hom. 9.) Aedificavit Jesus altare Domino Deo Israel, etc., [Col. 0512C] usque ad qui ad altaris constructionem digni sunt.

VERS. 33.---Omnis autem. (ORIG., hom. 9.) Et omnis Israel et presbyteri, etc., usque ad implendo scilicet opere quae scripta sunt in lege.

Ut advena. (ID., ibid.) Sed et proselytus et indigena simul, etc., usque ad et poenas peccatoribus constitutas, caveant incurrere eas.

Post haec legit. (ADAM., ibid.) Refertur, etc., usque ad: ut sciamus quae a Deo donata sunt nobis (II Cor. II).

VERS. 35.---Nihil ex his. (ID.) Non erat sermo ex his quae mandavit Moses, etc., usque ad vel qui jam sociari fidelibus student.



CAPUT IX.

[Col. 0512D] Congregati, etc. (ADAM., hom. 9 in Jos.) Ex his quae gesta sunt, etc., usque ad conteretur Satanas sub pedibus servorum ejus (Rom. XVI).

VERS. 3.---At hi qui, etc. (ID., hom. 10.) In domo Patris mei mansiones multae sunt (Joan. XIV), etc. usque ad libertatem pristinam revocantis verba non audias, fias peccati servus in aeternum.

VERS. 19.---Juravimus. (AUG., quaest. 13 in Jos.) Quaeritur quomodo jurationem hanc servandam crediderunt Hebraei Gabaonitis, etc., usque ad si quod ira perturbatus juraverat, non fecisset, quam si perfecisset.

(ISID. in Jos.) Gabaonitae significant eos qui credunt, et erga servos Dei devoti vel Ecclesiae cultum [Col. 0513A] videntur habere, nihil tamen emendationis vel devotionis vel innovationis habent in moribus, tales tantummodo quoddam signum salutis intra Ecclesiam temporaliter praeferunt. Inter spirituales autem, id est inter sanctos Dei, regnum aeternum vel libertatem non consequuntur.



CAPUT X.

VERS. 4.---Ascendite ad. (ORIG., hom. 11 in Josue.) Cum se anima verbo Dei sociat, etc., usque ad et discutit adventum noctis.

Congregati igitur, etc. (AUG., quaest. 15 in Jos.) Quaeritur quomodo rex Hierusalem, etc., usque ad et tamen universa terra illa originaliter terra Chanaan vocatur.

VERS. 7.---Ascenditque Josue, etc. (AUG. quaest. [Col. 0513B] 14.) Cum obsessi Gabaonitae a regibus Amorrhaeorum misissent ad Jesum, etc., usque ad et hanc eorum fidem quodammodo remuneravit.

Fugerant enim quinque reges, etc. (ADAM., hom 11 in Josue.) Quid est quod dicit, etc., usque ad hoc est enim Hierusalem aliquando fuisse sub rege Adonisedec, vel alias civitates sub aliis.

(ADAM., ibid.) Jesus interficit inimicos non credulitatem docens, etc., usque ad solus in te regnet Jesus Christus.

VERS. 19.---Vos autem nolite stare. (ADAM., hom. 12.) Bella Jesu et regum atque hostium strages, etc., usque ad: quia Dominus Deus tradidit vobis omnes inimicos in manus.

(ADAM., hom. 13.) Omnia haec in figura contingebant [Col. 0513C] illis. Scripta sunt autem propter nos, etc., usque ad in haereditatem terrae sanctae in parte Israelitica exstinctis hostibus nostris (Ephes. II).



CAPUT XI.

VERS. 1.---Quae cum audisset Jabin, etc. (ADAMANT., hom. 24 in Jos.) Has scripturas ante adventum Christi cum legeret Israel secundum carnem etc., usque ad ut expugnent nos, qui sequimur Jesum Salvatorem nostrum, sed Dominus ait: Ne verearis a facie eorum, etc.

VERS. 11.---Cras enim eadem hora. (ADAMAN., hom. 14 in Jos.) Video quod hodie omnes illos non possumus opprimere, nec cunctos interficere: in crastino perimentur, id est post consummationem [Col. 0513D] mundi, cum dicetur eis: Ite in ignem aeternum quem praeparavit Deus diabolo et angelis ejus (Matth. XXV). Tunc enim si vicerimus sequentes Jesum ducem, percipiemus regnum quod praeparavit Deus sanctis suis per Jesum Christum.

(ID., hom. 15.) Nisi haec bella figuram spiritualium gererent, etc., usque ad fecit ergo Jesus sicut praeceperat ei Dominus.

(ORIG.) Hoc ergo secundum mandatum Dei Jesus implevit, etc., usque ad quae est Christus, et ipso jubente jugulandae, ut nihil in nobis resideat quod respiret.

VERS. 12.---Et omnes, etc. (ADAM.) In omnibus nobis regnavit peccatum et fuit in omnibus, etc., [Col. 0514A] usque ad nec imples praeceptum quod dedit Dominus Jesus.

Sicut praeceperat ei Moses, etc. Hic est sermo legis secundum illud: Habent Mosen et prophetas, audiant illos (Luc. XVI). Lex ergo praecepit nobis omnes reges peccati interficere, qui nos provocant ad peccatum. Sic fecit Jesus, nec quidquam transgressus est. Ipse est enim qui perimit vitia in nobis et regna peccati. Ipse etiam Christus omnia quae praecepit Moses in lege fecit, unde: Misit Deus Filium suum factum ex muliere (Gal. IV), etc. Omnia enim, quae lex mandavit, implevit, ut nos redimeret a maledicto legis, qui ait: Non veni solvere legem, sed adimplere (Matth. V).

VERS. 15.---Sicut praeceperat Dominus Mosi servo [Col. 0514B] suo, ita praecepit Moses. (AUG., quaest. 16 in Jos.) Non putanda est crudelitas, quod nullum vivum in civitatibus sibi traditis dimisit Jesus, quia Deus haec jusserat. Qui autem hic existimant ipsum Deum fuisse crudelem, et ideo Veteris Testamenti verum Deum fuisse auctorem credere nolunt, tam per verse de operibus Dei quam de peccatis hominum judicant, nescientes quo quisque dignus sit, et magnum putantes malum, cum casuri dejiciuntur et nortales moriuntur.

VERS. 19.---Non fuit. (AUG., quaest. 17.) Quaeritur quomodo hoc verum sit, cum nec postea a tempore judicum nec regum omnes omnino illarum septem gentium civitates capere potuerint Hebraei? Sed aut sic intelligendum est quod ad nullam civitatem bellando [Col. 0514C] accessit Jesus quam non ceperit, aut certe nulla earum capta, sed earum quae in regionibus supra memoratis fuerunt. Enumeratae sunt enim regiones in quibus fuerunt civitates de quibus facta est ista conclusio, et omnes cepit bello.

(ADAM., hom. 15.) Et accepit Jesus omnes in bello qui exierant ad bellum, etc., usque ad cum opera eorum non facimus.

(AUG., quaest. 18 in Jos.) Quia per Dominum factum est confortari cor eorum, etc., usque ad partim pugnando caperent.

VERS. 23.---Quievitque. (ORIG., homil. 15.) Non sub Jesu filio Nave, sub quo nunquam fere cessavit a bellis, sed sub Jesu Christo. Venisti enim ad Jesum, et in baptismo peccatorum remissionem consecutus [Col. 0514D] es; jam in te non pugnat caro adversus spiritum et spiritus adversus carnem (Galat. V). Cessavit ergo terra tua a bellis, si tam mortem Jesu in corpore tuo circumferas, ut cessantibus omnibus in te praeliis, verus pacificus efficiaris, et voceris filius Dei. Sed hoc fiet cum bella transegeris, et adversarios subegeris: tunc requiesces sub vite tua, quae est Christus, et sub ficu tua, quae est Spiritus sanctus.



CAPUT XII.

VERS. 1.---(HIER., de Loc. Hebr.) Astaroth Carnaim, terra gigantum, quondam, in supercilio Sodomorum quos interfecit Chodorlaomor. Sunt hodieque duo castella in Batanea hoc vocabulo, [Col. 0515A] novem inter se milliaribus separata. Edrai, ubi interfectus est Og rex Basan, gigas. Nunc autem est Adara, insignis civitas Arabiae, vigesimo quarto lapide ab Osdra. Esebon civitas Sehon regis Amorrhaeorum, in terra Galaad: quae cum fuisset ante Moabitarum, ab Amorrhaeis belli jure possessa est. Salecha civitas regis Og, in regione Basanitide. Machati urbs Amorrhaeorum super Jordanem, juxta montem Ermon. Jarimuth civitas quam subvertit Jesus, in tribu Juda, quarto distans ab Eleutheropoli lapide, juxta villam Eschaol. Lachis in tribu Juda. Meminit hujus Isaias et Jeremias, et nunc est villa in septimo milliario ab Eleutheropoli. Erma fuit in sorte Simeon, sive Juda, etc.



CAPUT XIII.
[Col. 0515B]

(ADAMAN., hom. 16 in Jos.) Presbyteri et seniores non pro longaeva vita dicuntur, etc., usque ad sicut in omnibus princeps est, quia caput omnium est.

VERS. 1.---Terraque. (ID.) Alia littera: Et terra relicta est multa valde. Superius dictum est, etc., usque ad qui vero ex necessitate subjicietur, cum novissimus inimicus destruetur mors, non erit in gratia.

VERS. 6.---Universique. (ADAM., hom. 16.) Cum plurimas gentes enumerasset Jesus, de solis Sidoniis dixit: Et omnes Sidonios ego exterminabo a facie filiorum Israel. Sidonii vero interpretantur venatores. Hi sunt daemones de quibus dicit Propheta: Laqueos paraverunt pedibus meis (Psal. LVI). Istos [Col. 0515C] exterminat Dominus, ut non sit qui laqueos tendat et retia ad decipiendas animas: et requiescat unusquisque sub vite sua et sub ficu sua.

VERS. 7.---Et nunc. Post hoc autem legitur quia Moses dedit haereditatem quibusdam, et postea Jesus secundum praeceptum Domini distribuit haereditatem. Per Mosen, legem intellige: qui secundum legem vixerunt, primi haereditatem receperunt, sed extra terram promissionis. Cumque eam accepissent, non eam possident, neque dividunt inter se; sed exspectant usquequo eis per Jesum distribuatur in sortem. Hinc Apostolus ait: Hi omnes testimonium habentes per fidem nondum consecuti sunt promissiones, Deo pro nobis aliquid melius providente, ne sine nobis consummarentur (Hebr. XI). Habent igitur [Col. 0515D] jam promissionem suam et requieverunt, digni judicati per Mosen capere haereditatem suam, sed adhuc pugnant pro his qui sub Jesu militant. Omnes enim Patres qui ante nos dormierunt, pugnant nobiscum et orationibus adjuvant, unde: Ablinget synagoga illa hanc synagogam, sicut ablingit vitulus herbam viridem de campo. Synagoga enim Domini quae nos praecessit, ore et lingua consumet omnem contrariam synagogam, id est, orationibus consumet adversarios nostros. Orationibus ergo et verbi Dei meditatione et opere et sensu recto pugnandum est.

(ADAM., hom. 17.) Sicut umbrae exemplari deserviunt coelestium, etc., usque ad per Jesum accipiunt haereditatem.

[Col. 0516A] Tribui. Levitis autem neque Moses dedit haereditatem, neque Jesus. Quia ipse Deus est haereditas eorum. Hi sunt forte qui in Ecclesia, virtute animi et meritorum gratia alios praecedunt. Hi sunt forte, qui in populo salvandorum sapientiae et scientiae operam tribuunt et mentem suam puram custodiunt, et omnibus praeclaris virtutibus excolunt et simpliciores docent quomodo veniant ad salutem: horum haereditas ipse Dominus est, qui est sapientia, quam prae caeteris omnibus dilexerunt.

VERS. 15.---Tribui filiorum Ruben, etc. (ID.) Invenio tamen aliquam differentiam in his quae Moyses distribuit, etc., usque ad: Caecus caeco ducatum praebens in foveam cadet cum eo.

VERS. 32.---Hanc. (ADAM., hom. 18 in Jos.) [Col. 0516B] Discamus ex lege, etc., usque ad: Jesus et Eleazar simul ad dividendam terram.



CAPUT XIV

VERS. 2.---Sorte omnia dividentes, etc. (ISID.) Deletis gentibus, Josue sorte dividit populis terram promissionis: Christus quoque a facie fidelium suorum, gentes, id est gentilium errorum spiritus, ejecit, et sorte divisit terram, unicuique propria dona tribuens.

VERS. 3.---Duabus. (ID.) Moses trans Jordanem duabus tantum tribubus, usque ad perfectio ergo et summa omnium bonorum, in Spiritu sancto est.

Absque. (ID.) Levitae non accipiunt haereditatem terrae, etc., usque ad ut possint dicere: Dominus [Col. 0516C] pars haereditatis, etc. (Psal. XV.)

VERS. 4.---Nec acceperunt. (ID.) Habitacula Levitis, etc., usque ad qui dispensatione omnium vivunt.

VERS. 6.---Locutus. (ADAM., hom. 18.) Caleb primum haereditatem accepit a Jesu, usque ad ipse enim omnia edocuit et aperuit; ipse revelavit Paulo, quia lex spiritualis esset.

Nosti. (ID.) Hoc est quod dixit Dominus, etc., usque ad quia omnia sapienter scripsit.

VERS. 11.---Sic valens. Sanctus enim similiter valet, et in praesentibus, et in praeteritis; et in novis, et in veteribus; in Evangeliis et in lege. Hoc ergo est quod dicit valere se sub Jesu, sicut tunc cum Moyse, quia in utriusque Testamenti mysteriis cor [Col. 0516D] vigilans valet.

VERS. 12.---Da ergo. Nihil humile, nihil dejectum sanctus requirit, sed montem excelsum, in quo sunt civitates magnae et munitae, quia civitates munitas occupat sapiens, et destruit munitiones, in quibus confidunt impii.

In quo. (ADAM., hom. XVIII.) Civitates et muri, sunt impiorum dogmata, etc., usque ad sicut effectus est Deus Abraham, Deus Isaac, et Deus Jacob, in Christo Jesu.

VERS. 15.---Et terra cessavit, etc. (ADAM., homil. 19 in Jos.) Non est hoc scriptum in distributione Moysi, sed in distributione Jesu. Si ergo vis dignus effici, qui haereditatem consequaris a Jesu, oportet [Col. 0517A] te prius omnia bella finire et in pace consistere, ut de carnis tuae terra dicatur: quia cessavit terra a bellis.



CAPUT XV.

VERS. 1.---Igitur sors filiorum Judae, etc. Cum consuetudo sit sanctae Scripturae quatuor partes orbis, quas axes vel plagas nominant, appellare, in descriptione finium tribus Judae, duae tantum nominantur. Et facti sunt, inquit, fines filiorum tribus Juda secundum plebes eorum a finibus Idumaeae, a deserto Sin ad occidentem. Et cum descripsisset fines ab occidente, ait, et ab oriente mare salsum, septentrionem vero et meridiem reticuit. Fines ergo Judaeae proximi sunt Idumaeae finibus, quae terrena interpretatur: post terrena enim statim sequuntur fines [Col. 0517B] Judaeae, sed a deserto, inquit, Sin, id est tentationum. Post tentationes ergo sequuntur fines haereditatis Judae. Oriens et Occidens nominantur vicina loca, quae supra diximus, id est, confinia. Vallis quoque Aegypti vicina occidentalibus partibus designatur, quae a deserto est ad occidentem. Ab oriente vero cinguntur fines mari salso. Post haec a collibus, inquit, qui tendunt ad occidentem, et inde ascenditur ab occidente usque ad Cadesbarne, et sic protenditur ab occidente ad Cades. Hi sunt fines eorum ab Africa, et inde perrexit usque ad vallem Aegypti. Vide quomodo in occidentis partibus Africum Aegyptum et occasum nominat, ut sciat sibi quisque haec esse transeunda, et ita demum ad tribum regiam pervenire, de qua ortus est Dominus noster. A finibus [Col. 0517C] autem Idumaeae est desertum Sin; ideo necesse est nos transire eremum tentationum, ut possimus pervenire in haereditatem filiorum Juda. Ascendere quoque oportet ascensum collium Accabin, quod interpretatur scorpiones, quia transeundi sunt a nobis et calcandi scorpiones, de quibus scribit: Ecce dedi vobis potestatem calcandi super serpentes et scorpiones, etc. (Luc. X.) Qui ergo vult ingredi in haereditatem tribus Judae, ascendat istas ascensiones, calcet et evadat hos scorpiones. Forte hoc iter agenti Ezechieli dicebat Dominus, Fili hominis, in medio scorpionum tu habitas (Ezech. II). Et sunt, inquit, fines usque ad Cadesbarne. Cades interpretatur sanctum vel sanctificatio. Fines ergo Judae usque ad sanctificationem perveniunt. Dicitur etiam ab orientis partibus [Col. 0517D] Judae esse mare salsum, et post haec in parte ejus nominatur fons solis, et civitas solis, et in eadem tribu est etiam civitas litterarum. Oportet ergo omnem qui vult introire in partem filiorum Juda, transire prius mare salsum, id est, mundi hujus undas et turbines superare, et omnia hujus mundi evadere quae pro sui incerto et lubrico, marinis fluctibus comparantur, ut possit ad Judaeae terram pervenire, et ad fontem solis justitiae, qui est fons aquae salientis in vitam aeternam, et postea civitatem solis justitiae invenire. Est et in Aegypto civitas solis, sed illa hujus solis nomen accepit quem Pater coelestis oriri jubet super bonos et malos (Matth. V). Illa vero quae est in Judaea, sanctorum tantum efficitur, quia [Col. 0518A] civitas Dei est, et fons ille supra dictus, fluvius effectus, laetificat civitatem Dei (Psal. XLV). Tu quoque si undique munitus sis, et continentiae muro circumdatus, patientiae et magnanimitatis turribus confirmatus, efficieris civitas Dei. Si vero ad hoc lumen scientiae Dei tibi addideris, et te sol justitiae irradiaverit, efficieris civitas solis, vel civitatem solis sorte haereditabis. Si autem in lege Dei die ac nocte studueris, et de manu tua liber legis non recesserit, efficietur haereditas tua civitas litterarum.

(ADAM., hom. 20 in Jos.) Non parum utilitatis confertur animae, etc., usque ad sed cum transierit dies una et altera et tertia, suo tempore per occultos meatus, relata ad visum, cibi vel poculi virtus paulatim purgat aspectum.

[Col. 0518B] VERS. 13.---Caleb vero. (ADAM., hom. 20.) Initium distributionis Jesu, etc., usque ad Nota quod Caleb dicitur filius Jephone, et Othoniel filius Cenez, qui est Caleb junior, id est consanguineus.

VERS. 18.---Sedens in asino. Cui. (GREG., lib. III Dialog., c. 34.) Axa super asinum sedet, etc., usque ad ut prius irriguum superius, et post inferius poneretur.

VERS. 63.---Jebusaeum autem habitatorem Jerusalem non potuerunt filii Juda delere. (ADAM., hom. 11 in Jos.) Intelligimus spiritualiter habitasse Jebusaeum cum Judaeis in Jerusalem usque in praesentem diem secundum parabolam Evangelii, etc., usque ad hos non potuerunt ejicere filii Juda de Jerusalem usque in praesentem diem.

[Col. 0518C] Jebusaeum, id est conculcationem, scandalum scilicet in Ecclesia facientes, et qui percepta mysteriorum notitia, verbi Dei margaritas impugnando conculcant.

(ORIG. ubi supra.) Jerusalem Visio pacis interpretatur, etc., usque ad sed non omnes simul ejici possunt.

In praesentem diem, id est saeculi aeternitatem, more Scripturae. Sed hoc ad litteram stare non potest: quomodo enim Jebusaeus habitat cum filiis Juda in Jerusalem, quandiu durat hoc saeculum, cum nec filii Juda habitent ibi in saeculum?



CAPUT XVI.

VERS. 1.---Cecidit, etc. (AUG., quaest. 19 in Jos.) [Col. 0518D] Sequitur. VERS. 10.---Habitavitque Chananaeus. Et habitabat Chananaeus in Ephrem, etc., usque ad Unde apparet a LXX interpositum, qui factum esse noverant.

(GREG., lib. IV Moral., c. 22.) Chananaeus, gentilis scilicet populus etc., usque ad quod ex se majora non subigit.

(ADAM., hom. 21 in Jos.) Ephrem interpretatur fructificatio, etc., usque ad Subjecit Chananaeos filiis Ephrem.



CAPUT XVII.

VERS. 12.---Nec potuerunt. (ADAM., hom. 22 in Jos.) Chananaei tertio dicuntur esse in filiis Ephrem, [Col. 0519A] etc., usque ad exterminari a nobis dicitur Chananaeus.

(ADAM., nom. 22.) Illud quoque praetereundum est, etc., usque ad in dotem transcribit.

VERS. 14.---Locutique sunt. (ORIG., hom. 22.) Post haec videndum est, etc., usque ad ut naturalis vigor ingenitae virtutis effulgeat.

Non poterimus ad montana. (ADAM., ibid.) Non sufficit nobis mons, etc., usque ad de Israelitis faciant Chananaeos.



CAPUT XVIII.

VERS. 6.---Mittam vobis. (ADAM., hom. 23 in Jos.) In consuetudine hominum, etc., usque ad ut non alii daretur terrestris, quae est figura coelestis

(ID., hom. 23.) Bethlehem quoque non sine certa [Col. 0519B] ratione in fontem Judae discernitur, etc., usque ad Unde Timotheo ait: Memor esto verborum quae commendo fidelibus hominibus, et his qui idonei sunt alios docere (II Tim. II).



CAPUT XIX.

VERS. 1.---Filiorum. (AUG., quaest. 20 in Jos.) Et Amorrhaeus permansit ut habitaret in Elon, etc., usque ad quod ille non faceret.

(ADAM., hom. 24 in Jos.) Juxta LXX mansit Amorrhaeus habitare in Elon et in Sannanim, etc., usque ad Et abierunt filii Ephrem peragrare terram secundum fines suos.

VERS. 49.---Cumque. (ADAM., hom. 24.) Vide mansuetudinem et humilitatem Jesu, etc., usque ad ut [Col. 0519C] libenter Dominus Jesus introeat cordis nostri hospitium.



CAPUT XX.

VERS. 2.---Separate urbes fugitivorum, etc. (ORIG., hom. 34 in Num.) Ad civitates refugii confugiunt non omnes homicidae, sed qui ignoranter homicidium commiserunt. Sunt enim aliqua peccata, quae si proposito ac voluntate committimus, homicidas nos faciunt, et sunt alia quae nos, si ignoranter admittimus, decernitur nobis, credo, et praeparatur ex praecepto Dei aliquis locus, ubi ad certum tempus habitare debeamus, si qui non voluntaria peccata commisimus, si tamen mundi inveniamur ab his peccatis quae voluntate commissa sunt. Et ob hoc secernuntur quaedam civitates refugii.



CAPUT XXI.
[Col. 0519D]

VERS. 1.---Accesserunt. (ADAM., hom. 25 in Jos.) Omnes filii Israel acceperunt sortes suas in terra, etc., usque ad et recumbet cum Abraham, cum Isaac et Jacob in regno coelorum.

(ADAMANT. hom. 26.) Supra dictum est, etc., usque ad orbem terrae implevit, et dona spiritalia credentibus tribuit.

VERS. 39.---Itaque. (ISID.) Quod quadraginta duae urbes accipiunt Levitae, praedicatio significatur sanctorum. Ipsi enim possident doctrinam, quae constat [Col. 0520A] ex decalogo legis, et quadrifario numero Evangelii, quasi quaterdenas urbes habentes: quibus etiam adduntur duae; quia cuncta quae praedicant, morali et mystico sensu annuntiant.

VERS. 41.---Deditque Dominus. (AUG., quaest. 21.) Quaeritur cum Israel non solum usque ad diem mortis Jesu, etc., usque ad jam data fuerat in quamdam exercitationis utilitatem.

VERS. 42.---Nullusque eis. (ID., quaest. 22.) Quod ait, etc., usque ad antequam singulis tribubus sua loca defendenda dividerentur.



CAPUT XXII.

VERS. 1.---Eodem tempore. (ADAMAN., hom. 26 in Job.) Congregat Jesus filios Ruben et Gad, etc., usque ad omni impugnatione cessante.

[Col. 0520B] VERS. 10.---Cumque. (ADAMANT., hom. 26.) Filii Ruben et Gad et dimidia tribus Manasse, etc., usque ad fit ergo unus grex, et unus pastor: illi justi, et isti justi Christiani.

VERS. 17.---Multi. (ADAM.) Cadebat ergo aliquando populus in deserto et moriebatur, etc., usque ad et ubi est verus Israel in Christo Jesu Domino nostro.

VERS. 29.---Exstructo. (AUG., quaest. 32 in Jos.) Et in sacrificiis salutarium nostrorum. Quia pluraliter dicta sunt sacrificia, etc., usque ad Solus enim Salvator est ipse



CAPUT XXIII.

VERS. 14.---En ego hodie ingrediar. (AUG., quaest. [Col. 0520C] 24.) Quod autem dicit Jesus, etc., usque ad ideo et hic ita hoc verbum interpretatum est.



CAPUT XXIV.

VERS. 3.---Tuli ergo patrem vestrum. (AUG.) Quod LXX habent, etc., usque ad quod est verum semen Abrahae.

VERS. 11.---Pugnaverunt. (AUG., quaest. 26 in Jos.) Clausis portis se murorum ambitu tuebantur, etc., usque ad armata defensio.

VERS. 12.---Crabrones. (AUG., quaest 27.) LXX: Vespas. Id est forte translative acerrimos timoris aculeos, quibus quodammodo timoribus pungebantur fugerent, aut aereos occultos spiritus, quod in Psalmis dicitur, per angelos malos, nisi quis dicat, non omnia quae facta sunt esse scripta, et velit veras [Col. 0520D] vespas intelligi.

VERS. 19.---Non poteritis. (AUG., quaest. 28 in Jos.) Non poteritis servire Domino, etc., usque ad et postea superabundaret gratia per Jesum Christum, qui est finis legis.

VERS. 23.---Auferte. (AUG., quaest. 29 in Jos.) Quid est quod ait, etc., usque ad: facie ad faciem cognoscamus eum (I Cor. XIII).

(AUG., quaest. 30 in Jos.) Et disposuit Jesus testamentum, etc. Haec verba qui altius perscrutantur, etc., usque ad: sed omnes me dereliquerunt, quod non illis imputetur (II Tim. IV).




[Col. 0521]
LIBER JUDICUM. Hebraice SOPHETIM ([Figure: [Hebrew Text] 2Kb] ). (G)*



PRAEFATIO.
[Col. 0521A]

(ATHANAS., in (Synopsi.) Vocatur hic liber Judicum, propterea quod post mortem Jesu Nave, populum suum Deus a relictis Chananaeorum gentibus pressum, per judices servavit; quorum hoc volumine singulorum facta et vitae tempus continentur, etc. Fuerunt autem numero tredecim: et anni illorum fuerunt quadringenti et undecim.

(ISID., in lib. Judic., cap. 1.) Historia libri Judicum non parva mysteriorum indicat sacramenta. Post Josue enim succedunt Judices, sicut post Christum apostoli et ecclesiarum rectores ad regendos fideles, quos ipse ad spem promissionis aeternae perducit. Per omnia autem in hoc volumine Judaici populi delicta, et servitus clamorque eorum et miseratio [Col. 0521B] Dei continentur. Multis enim annis pro peccatis suis servierunt, et conversi liberati sunt: quia peccata nostra vires hostibus praebent; et quando malum facimus in conspectu Domini, confortantur adversarii nostri, id est daemones. Cum autem convertimur, suscitat Deus judices et salvatores, id est principes et doctores quos mittit in auxilium eorum qui toto corde clamant ad Deum.

(AUG., quaest. 1 in lib. Judic.) In fine libri Jesu Nave breviter narrator porrexit historiam quousque filii Israel ad colendos deos alienos declinaverunt. In hoc autem libro ad ordinem reditur, quomodo consequentia gesta fuerint post mortem Jesu Nave. Non ergo ab illo tempore incipit liber, quo populus ad colenda simulacra defluxit: sed a prioribus, interpositis [Col. 0521C] temporibus, quibus ea gesta sunt, postquam ad illa pervenit.



CAPUT PRIMUM.

VERS. 2.---Dixitque Dominus: Judas ascendet, etc. (ID., quaest. 2.) Quaeritur utrum aliquis homo Judas vocabatur, an ipsam tribum de more sic appellavit, etc., usque ad tunc assumpta etiam tribus Simeon ad pugnandum.

VERS. 12.---Dixitque, etc. (AUG., quaest. 3.) Quicunque percusserit civitatem litterarum et ceperit eam, dabo ei filiam meam in uxorem. Hoc in libro Jesu memoratum est, etc., usque ad nec tamen hic frustra arbitror hoc de filia Caleb data in victoris praemium bis Scripturam memorasse.

[Col. 0521D] VERS. 19.---Nec potuit. (ID., quaest. 5 in Jud.) In hoc ipso fuit Dominus, etc., usque ad dum dicit Apostolus: Ne magnitudinem revelationum extollat, etc (II Cor. XII).

VERS. 21.---Jebusaeum. (AUG., quaest. 7 in Jud.) Superius legitur eadem civitas, etc., usque ad non sine illo tenuerunt terram quam possidebant.

VERS. 27.---Manasses. (AUG., quaest. 8.) Et non [Col. 0522A] haereditavit Manasses Bethsan, etc., usque ad universam pene Asiam Scythas aliquando tenuisse.

VERS. 34.---Arctavitque. (AUG., quaest. 11 in Jud.) Et contribulavit Amorrhaeos filios Dan in monte, quoniam non permisit eos descendere, etc. Hoc autem in libro Jesu Nave praeoccupando memoratum est; hic autem recapitulando.



CAPUT II.

VERS. 1.---Ascenditque angelus. (AUG., quaest. 12 in Jud.) Et ascendit angelus Domini, etc., usque ad quod ibi praeoccupando memoravit.

VERS. 3.---Quamobrem nolui delere. (AUG., quaest. 13 in Jud.) Hinc intelligimus quaedam ex ira Dei venire peccata. Ut enim dii gentium, inter quas [Col. 0522B] non exterminatas Israelitae habitare voluerunt, essent eis in scandalum, id est, facerent eos scandalizari in Deo suo, eoque offenso vivere, indignans comminatus est Deus, quod manifestum est, magnum esse peccatum.

Dimisit ergo Josue. (AUG.) Hoc per recapitulationem iteratur. Nam et mors Jesu Nave in hoc libro memoratur, ut tanquam ab exordio breviter cuncta insinuentur, ex quo dedit eis Dominus terram, et quomodo sub judicibus vixerint, vel quae perpessi sint; et iterum, reditur ad judicum ordinem, ab eo qui primus est constitutus.

VERS. 7.---Et seniorunt. (ADAMAN., hom. 1 in Jud.) Seniores qui cum Jesu vel post Jesum fuerunt, etc., usque ad dies vero seniorum sanctorum longaevi sunt [Col. 0522C] et prolixi.

VERS. 8.---Mortuus est. (ID., hom. 2.) In Paulo vivit Jesus, etc., usque ad et surrexit generatio altera, quae nesciebat Jesum, etc.

(ADAMAN., hom. 2.) Servieruntque Baalim, etc., usque ad tota anima et totis viribus diligimus; idola adoramus.

VERS. 13.---(AUG., quaest. 16 in lib. Judic.) Et servierunt Baal et Astartibus. Dicitur Baal esse nomen Jovis apud illas gentes, etc., usque ad Junonem pluraliter memorari voluisse.

(AUG., quaest. 17.) Sed et in psalmo, etc., usque ad non pretio pecuniario fuerant redimendi.

VERS. 14.---Iratusque Dominus. (ORIG., hom. 2 in [Col. 0522D] Jud.) Cum quis Deo servit, etc., usque ad ne diabolo [Col. 0522D] tradamur.



CAPUT III.

VERS. 5.---In medio. (AUG., quaest. 17 in Jud.) In Exodo dicit Deus, etc., usque ad eorum multitudo terras unde adversarii exterminarentur desertas esse non sineret. Quod autem ait: Ne multiplicentur in te bestiae ferae; mirum si non bestiales cupiditates et [Col. 0523A] libidines intelligi voluit . . . non enim Deus homines exterminare poterat, et bestias non poterat.

VERS. 8.---(ADAM., hom. 3.) Et tradidit eos Dominus, etc., usque ad odor teterrimus superbiae renidet.

(ORIG., hom. 3 in Jud.) Vide benignum Dominum, etc., usque ad qui per Othoniel vel Aioth disignantur.

VERS. 10.---Fuit in eo Spiritus Domini, etc. Magna laus est primi judicis, quod Spiritus Domini factus est super eum: et per Spiritum Dei judicavit populum, quod de alia dictum non valde memini. Sunt hodie ecclesiarum judices, quibus datum est etiam judicium animarum: sed nescio, si quis dignus sit Spiritu Dei repleri.

[Col. 0523B] Fuitque in. (ADAM.) Postquam, scilicet, clamaverunt ad Dominum. Quis in nobis tam validum, tam justum clamorem emittit ad Dominum, ut mereatur populus accipere judicem quem repleat Spiritus Dei, ut posset rectum tenere judicium? Unde liber iste Judicum dicitur, qui, scilicet, judicaverunt populum Israel, viros, scilicet, mirabiles, sicut Josue fuit. Sicut et liber Regum, in quo dicitur quomodo quisque regum regnaverit, et quid egerit etiam malum: ut Ecclesiae scilicet principes, vel judices bona eorum imitentur, mala caveant.

Servieruntque Israel. (ADAM., ubi supra.) Post decem et octo annos, etc., usque ad quibus dicetur: Discedite a me, operarii iniquitatis, nescio vos: ite in ignem aeternum, etc. (Luc. XIII).

[Col. 0523C] (ID.) Etiam mensuras poenae indicat divina Scriptura supra octo annis: hic decem et octo dicit. Certum est autem, quia secundum modum peccati, et conversionis moram, etiam castigationis tempora terminantur. Transierunt enim et isti decem et octo anni servitutis, et non dicitur quia clamaverunt ad Dominum vel conversi sunt a malitia sua: sed post.

VERS. 15.---Salvatorem. (ID., hom. 3.) Salvatores vel judices, etc., usque ad quae dicit: Ego sum via, veritas et vita (Joan. XIV).

Qui utraque manu pro dextera utebatur. Secundum spiritualem intelligentiam, omnes sancti ambidextri dicuntur, diabolus et principes ejus, ambisinistri. Totum enim quod agunt, sinistrum est et perversum, [Col. 0523D] aeterno igni cum his, qui a sinistris sunt, deputatum.

VERS. 20.---Ingressus est Aod, etc. (ADAM., hom. 4.) Aod interpretatur laus. Arte enim callida, et laudabili usus deceptione, etc., usque ad cui dicitur a Domino: Euge, serve bone, etc.

VERS. 22.---Pinguissimo. (AUG., quaest. 21.) Merito quaeritur, etc., usque ad ita invenimus. Erat autem Eglon crassus nimis.

VERS. 25.---Tulerunt. (ID., quaest. 23.) Quomodo pueri regis Eglon clavi aperuerunt, quod Aod clavi non clauserat? Aut si ille clavi clauserat, quomodo eam secum non tulerat, ut nec isti clavi aperire possent? Proinde aut alia clavis allata est, aut tale [Col. 0524A] genus clausurae fuit, quod sine clavi posset claudi, nec sine clavi aperiri. Nam sunt quaedam talia, sicut ea quae verudata [MSS., veruclata] dicuntur.

VERS. 31.---Post hunc. (ADAM., hom. 4.) LXX. Semgar, id est ibi advena. Omnes enim homines Dei advenae sunt in hoc mundo; sicut ille, qui dicebat: Advena ego sum, in terra apud te, et peregrinus, sicut omnes patres mei. Hunc ergo Semgar Spiritus sanctus ibi advenam dicit, id est hic: quod enim Spiritui sancto, qui in coelis est, ibi est, nobis hic est.

Post hunc. (AUG., quaest. 25.) Quaeritur quomodo post Aod pugnaverit Semgar pro Israel et eum salvasse dictus sit. Non enim fuerat captivatus vel jugo servitutis innexus. Sed ita salvavit, non quia hostis [Col. 0524B] nocuerit; sed ne permitteretur nocere: quem credendum est bello coepisse tentare, et hujus victoria fuisse repulsum.

Qui percussit. (ADAM., hom. 4.) Semgar percussit Allophylos in sexcentis viris, etc., usque ad ut confidenter dicas: Mihi autem absit gloriari, etc.



CAPUT IV.

VERS. 1.---Addideruntque filii (ORIG., hom. 4 in Jud.) Quasi pro peccatis populi dux bonus obiit, etc., usque ad et Jabin principi Chananaeorum.

VERS. 2.---In manus Jabin regis Chanaan. (ADAM., hom. 4 in Jud.) Princeps militiae Jabin, etc., usque ad vel ecclesiae populus gubernetur, vel cujusque animae sensus.

[Col. 0524C] VERS. 4.---Erat. (ADAM., hom. 5.) Secundum Apostolum, etc., usque ad quia confert hanc gratiam mentis puritas, non sexus diversitas.

Debbora. Apis vel loquela, quae prophetam significat; quae suaves coelestis doctrinae favos, et dulcia divini eloquii mella componit. Unde: Quam dulcia faucibus meis eloquia tua super mel et favum ori meo! (Psal. CXVIII.) Et alibi: Judicia Domini, dicit propheta, pretiosa esse super aurum et lapidem pretiosum nimis, et dulciora super mel et favum. (Ibid. X.)

VERS. 5.---Et sedebat sub palma, etc. (ADAM.) Vide in quibus locis sedet prophetia, inter excelsa, scilicet, et domum Dei. Nihil humile, nihil vile erga prophetiae sedem reperiri potest. Sicut Salomon dicit: quod in altis, scilicet portis civitatum, assistat, [Col. 0524D] vel in murorum moenibus habitet, vel in altis turribus libere agat. Inter domum Dei ergo et excelsa dicitur habitare. Non enim docet quae super terram sunt quaerere, sed quae in coelis, ubi Christus est in dextera Dei sedens. Illuc nos hortatur ascendere: illuc discipulos suos molitur movere prophetia.

VERS. 8.---Si venis (AUG., quaest. 29 in Jud.) Quid est quod respondens Barac Debborae ait, etc., usque ad: id est, facit mecum prospera per angelum?

(ADAM., hom. 5.) Non ascendam, nisi tu ascenderis mecum. Vides quomodo illis prioribus prophetia detulit eloquia Dei, etc., usque ad, cui nomen Jahel, traditur Sisara.

[Col. 0525A] VERS. 18.---Egressa igitur (ADAM., hom. 5.) Jahel mulier alienigena Ecclesiam significat, etc., usque ad aeterno tradidit somno.

VERS. 19.---Quae aperuit (ADAM., hom. 5.) Unaquaeque anima hoc lacte evangelico et apostolico Sisaram in se sopiat et exstinguat, etc., usque ad sed unum primis et novissimis victoriae praemium dabitur.

VERS. 22.---Egressaque, etc. (ADAM., hom. 5 in Jud.) Occurrit Jahel, etc., usque ad fideli tactu prior consequitur sanitatem.



CAPUT V.

VERS. 1.---Cecineruntque Debbora et Barac, etc. (ADAM., hom. 6 in Jud.) Si meminerimus quae in superioribus dicta sunt, etc., usque ad vel culpa [Col. 0525B] quae per nostram venit ignaviam.

Audite, etc. Montes fluxerunt a facie Domini. (ADAM.) Auribus percipite, omnes satrapae. Sicut inferiores sunt regibus satrapae, etc., usque ad digne ut rex ad audienda verba divina vocaberis.

VERS. 6.---In. Quievisse dicuntur semitae, quae in diebus Samgar ducis Israel praeoccupatae erant ab hostibus et non audebant in domum Domini ad orationem ascendere; a quibus non scribitur Samgar plene liberasse.

VERS. 9.---Cor meum diligit. (ADAM., hom. 6.) Cor meum ad ea quae disposita sunt huic Israel. Quasi cor meum, animus meus, sensus meus, et tota mens mea ad illud tendit, illud prospicit quod dispositum est et praeparatum Israel. Unde: Omnia quae in [Col. 0525C] mundo sunt reputo ut stercora, ut Christum lucrifaciam, etc. (Phil. III).

VERS. 10.---Qui propria voluntate. De quibus dicitur, qui sponte obtulistis animas vestras ad periculam, etc., quia legi Dei et servituti ejus se subdiderunt, die ac nocte in lege ejus meditantes.

Qui ascenditis super nitentes asinos. (ADAM.) Potentes populi, benedicite Dominum, quia ascenditis super jumenta, etc. Corpus nostrum jumentum est: ad adjumentum enim et ad ministerium animae datum est. Interiori homini dicitur: Qui ascendit super jumentum, id est, corpus suum, et superior factus est corporalibus desideriis, et motus corporis moderatur freno rationis, ut benedicat Dominum.

[Col. 0525D] VERS. 11.---Collisi sunt. Quasi dicat, quamvis semper et ubique laudandus sit Deus, nonne hic potius laudandus et benedicendus est, qui subvertit inimicos nostros, sicut subvertit Aegyptios in mari Rubro?

Ibi narrentur. (ADAM.) LXX: Justi confortati sunt in Israel. In aliis gentibus, qui corporis robore fortiores sunt, potentes dicuntur in praelio: in Israel vero, qui justiores; quia justitia, etiam viribus infirma, vincit. Injustitia vero, etsi multos habet bellatores validos, superatur. Ergo in nostra gente aut per justitiam superamus, aut per injustitiam vincimur.

VERS. 12.---Surge, surge. In Hebraeo non habetur: sed expergiscere spiritu, scilicet prophetiae, perfecti [Col. 0526A] enim doctores Debboram provocant, ut expergiscatur spiritu prophetiae et laudis.

VERS. 15.---Diviso. Vox Debborae increpantis Ruben qui imperio Domini non obtemperavit cum fratribus suis, ut debellaret inimicos, sed perterritus, et verbis Domini incredulus, divisit se ab eis; et ideo magnanimus, superbus repertus est. Unde in spiritu prophetiae increpatur sic: Quare habitas inter duos terminos? etc. In Hebraeo autem non habetur duos.

VERS. 21.---Traxit cadavera eorum, etc. In mare Rubrum, quod est Cadumim, quod interpretatur antiquorum: eo quod antiqua miracula ibi sunt facta transeuntibus filiis Israel, et pereuntibus Aegyptiis: ut pro cadaveribus Aegyptiorum, habeant pisces et bestiae maris Rubri, cadavera Chananaeorum.

[Col. 0526B] (ADAM., hom. 7 in Jud.) Non dicuntur invaluisse super populum Dei dum praecepta custodiunt, etc., usque ad cum a gratia Dei deserimur.



CAPUT VI.

VERS. 3.---Cumque sevisset. (ID., hom. 7.) Haec patiebatur Israel, etc., usque ad morte sua clarificatam, sanguine lotam.

VERS. 8.---Qui misit ad eos prophetam, locutus est: Haec dicit, etc. (AUG., quaest. 31 in Jud.) Cur non dicatur nomen hujus prophetae, etc., usque ad: cur non possit angelus propheta dici?

(ISID., in Jud., tom. V.) Gedeon Christum significat: qui sub umbra sacrae crucis praedestinato incarnationis futurae mysterio constitutus, rectitudine [Col. 0526C] judicii quasi virga electionem sanctorum a vitiorum paleis sequestrabat.

VERS. 17.---Da mihi signum. (ADAM., hom. 8.) Vir eruditus, et habens Jesu praedecessoris exemplum, cautius agit. Sciebat enim posse angelos tenebrarum transfigurare se in angelos lucis: ideo examinat spiritum, si a Deo sit. Spiritualis enim omnia examinat. Sic praedecessor ejus Jesu Nave cum principem coelestis militiae vidisset, inquirit: si noster es, an adversariorum? Ideo Gedeon discutit angelicam visionem, diversitate et mutatione signorum.

VERS. 18.---Portans. (AUG., quaest. 35 in Jud.) Advertendum est, etc., usque ad velut adjuvandus praesentia sanctitatis ejus.

VERS. 19.---Ingressus. (Greg., lib. III Moral., cap. [Col. 0526D] 17.) Gedeon cum a paleis frumenta excuteret, etc., usque ad sed omne etiam quod in se per cogitationes turpiter ligatur, tergat.

(ISID.) Quem pater dolis deputavit, hunc Gedeon occidit, et alium septennem immolavit Deo; in quo ostendit, post adventum Christi, omnia Gentilitatis sacrificia abolenda, solumque jam sacrificium passionis Christi pro redemptione populi Deo offerendum. Ipse enim est vitulus septennis, plenus scilicet spiritu septiformi.

VERS. 33.---Igitur. (ADAM.) Convenerunt adversum Israel Madianitae, etc., usque ad expugnant populum Dei, cum paganis scilicet et Judaeis.

In valle Jezrael. (ID.) Quae interpretatur semen [Col. 0527A] Dei. Non enim audent adversarii illuc ire, etc., usque ad quia constitutus est in vertice intelligentiae spiritualis.

VERS. 36.---Si salvum facis. (ADAM., homil. 8 in Jud.) Cum multa sint et innumera signa, etc., usque ad quas nullus humor divini verbi infundebat.

VERS. 37.---In area. (Orig., homil. 8.) Non ubicunque, non in campo, nec in saltu, sed in area ubi messis est, etc., usque ad mundo corde recumbamus in convivio sponsi Jesu Christi.

Si ros in solo vellere, etc. (AUG.) In tentatione Gedeonis quod praenuntiare Dominus volebat, ostendit in compluto scilicet vellere et area tota circumquaque sicca figurare primum populum Israel, ubi erant sancti cum gratia coelesti tanquam pluvia spirituali, [Col. 0527B] et postea compluta area, siccato vellere figurare Ecclesiam Dei toto orbe diffusam, habentem non in vellere tanquam in velamine, sed in aperto coelestem gratiam, priore populo velut ab ejusdem gratiae rore alienato atque siccato.

VERS. 39.---Oro, etc. (ADAM., homil. 8.) In secundi quoque signi ratione, etc., usque ad universa terra divini roris gratia infunditur.



CAPUT VII.

VERS. 3.---Qui formidolosus, etc. (ADAM., hom. 9). Idem hodie clamat Jesus, etc., usque ad sic inter ingentia et nefanda crimina, timoris et formidinis crimen ponitur.

LXX: Formidolosus est, qui quasi adolescente [Col. 0527C] vitio antequam videat mala, sola cogitatione terretur, gelidam per membra formidinem volvens, ut non tam conspectu malorum quam auditu et exspectatione solvatur. Ideo, juxta LXX, formidolosus corde dicitur, in corde enim et in interioribus animi defixum manet hoc vitium. Timidus autem est qui primo aspectu ad congressum trepidat, non tamen toto corde terretur, sed reparari et animari denuo potest.

VERS. 4.---Adhuc populus. (ADAM., hom. 9.) Ut video, qui primum reprobati sunt, etc., usque ad nec propter peccati sitim sternitur pronus.

VERS. 5.---Qui manu et lingua. (ADAM., homil. 9.) Manu et lingua dicit eos aquam lambere, etc., usque ad et perfecte trinitatis numerum ferunt.

[Col. 0527D] VERS. 6.---Fuit itaque numerus eorum, etc. (AUG., quaest. 47 in Jud.) Et factus est numerus eorum qui lambuerunt manu sua, lingua sua, trecenti viri. Plerique Latini codices non habent manu sua, sed tantum lingua sua, etc., usque ad David quoque tanquam contemptibilem se canem appellat.

VERS. 13.---Percussit illud atque subvertit. (Greg., lib. XXX Moral., cap. 25.) De hoc bello per prophetam, etc., usque ad quod ferrum hostium crucis ligno superetur.

VERS. 16.---Divisitque. (ID., Ibid.) Ducti sunt ad fluvium, etc., usque ad in sinistra tubam, in dextera tenet lagenam.

VERS. 20.---Et hydrias confregissent. (ADAM., [Col. 0528A] hom. 9.) Hydrias portant, etc., usque ad ut ab ipso victoriam consequi mereamur.



CAPUT VIII.

VERS. 27.---Fecitque ex eo Gedeon ephod, etc., (AUG., quaest. 41 in Jud.) Quaeritur quid sit Ephod vel Ephot, etc., usque ad ut sic interiret filiorum proles numerosa, sicut postea testatur Scriptura.

(AUG.) Intelligendum est per prolepsim dictum esse quod fecerit Gedeon Ephod contra legem Dei ex auro quod devictis hostibus erat ablatum, ut simul diceretur unde erat aurum et quid de illo sit factum. Factum est enim hoc peccatum in fine dierum Gedeon: quando consecuta sunt mala quae annectit Scriptura, postquam dixit quot annis in diebus Gedeon terra quievit.

[Col. 0528B] Postquam. (ID., quaest. 43.) Et factum est cum mortuus esset Gedeon, et aversi sunt filii Israel, fornicati sunt post Baalim, et posuerunt ipsi sibi Baalberith testamentum ut esset eis in Deum, etc. Et Baalim, et Baalberith idola intelligenda sunt. Major ergo transgressio et fornicatio est a populo post mortem Gedeon, quam illo vivo propter Ephod. Quod et si illicite factum erat, tamen de sacramentis tabernaculi erat: haec vero idololatria non habet falsam paternae religionis defensionem. Unde etiam si non in fine temporis Gedeon Ephod factum est, sed ante factum est, ita Deus patienter tulit, ut pax in terra perseveraret, quia licet factum erat quod prohibuerat, non tamen longe recessum erat ab illo qui tale aliquid in tabernaculo suo in honorem suum fieri [Col. 0528C] jusserat. Nunc vero graviora commissa, et apertam post idola fornicationem populi noluit esse impunitam.



CAPUT IX.

VERS. 5.---Remansitque Joatham. (ISID.) Filius junior, qui fugitando gladium inimici evadit, significat reliquias Israel in extremo tempore credituras, et Antichristi gladium evasuras, hic ascendit in verticem montis Garizim: quia nec prophetare nec persecutionem Antichristi potest quilibet evadere, nisi prius in montem benedictionis, id est in sublimitatem fidei ac virtutum ascenderit: hic est enim mons Garizim qui a Moyse in benedictionem deputatur.

(ISID., in Jud. tom. V.) Si hoc factum mysticum non esset, etc., usque ad inducet persecutionem ut [Col. 0528D] omnes sanctos interficiat.

VERS. 10.---Dixeruntque. (ID., ibid.) Ligna silvae sunt homines infructuosi, etc., usque ad et suavissimam pinguedinem Christi cum gloria et honore perduxit.

(ID., ibid.) Vitis autem Christus est qui dixit: Ego sum vitis vera (Joan. XV). Quia ergo populus qui Antichristo servit in reprobum sensum datur ut credat mendacio, id est, Antichristo, qui veritati, id est Christo credere noluit, a regno vitis, id est Christi; et ab oliva, id est Spiritus sancti gratia et a ficu, id est divinae legis dulcedine reprobatur.

Dixeruntque. (ID.) Rhamnus est genus rubi, quem vulgo senticem ursinam appellant, asperum nimis [Col. 0529A] et spinosum, per quod Antichristus significatur cum omni asperitate et feritate humanum genus vastaturus: et exiet ignis de rhamno, id est, iniquitas de Antichristo, et omnes qui in illo confidunt pariter cum illo devorabit.

VERS. 23.---Misitque. (AUG., quaest. 45 in Jud.) Et misit Deus Spiritum malignum inter Abimelech et viros Sichimorum. Hoc verbum, etc., usque ad etiam immisit interpretati sunt.

VERS. 32.---Surge. (ID., quaest. 46.) Et nunc surge nocte tu et populus tuus tecum, et insidiare. Quidam Latini habent maturabis, etc., usque ad Deus quarto die conderet solem.



CAPUT X.

VERS. 1.---Post Abimelech. (AUG., quaest. 47 in [Col. 0529B] Jud.) Quomodo fuit patruus Abimelech vir de tribu Issachar, etc., usque ad ut Domini caro non solum de regia, sed etiam de sacerdotali stirpe propagaretur.



CAPUT XI.

(AUG., quaest. 49 in Jud.) Jephte interpretatur aperiens, etc., usque ad quia legis praecepta non servant et tanquam viro non exhibent fidem.

VERS. 3.---Habitavit in terra Tob. (ID., ibid.) In terra scilicet bona vel potius optima. Quod enim Graece , hoc Latine optimum dicitur. Id autem interpretatur Tob, ubi videtur intelligenda resurrectio. Quae enim magis terra optima quam terrenum corpus excellentia immortalitatis et incorruptionis indutum.

[Col. 0529C] (ID., ibid.) Ante passionem cum publicanis et peccatoribus manducavit, etc., usque ad ut justificentur et discant vias ejus.

In illis diebus. (ID., ibid.) Qui abjecerant Christum, etc., usque ad ut per aetatem senilem novissima tempora significentur.

VERS. 8.---Dixeruntque principes. (AUG., ibid.) Tale quid figuratum est in Joseph, etc., usque ad in qua regni ejus non erit finis.

Et pugnes. (AUG.) Quod contra filios Ammon dux quaeritur Jephte, quibus victis liberentur qui eo duce bellare cupiebant: quia Ammon interpretatur filius populi mei, vel populus moeroris; aut illi significantur inimici qui ex ipsa gente in infidelitate permanserunt; aut omnes gehennae praedestinati: ubi erit [Col. 0529D] fletus et stridor dentium, tanquam populo moeroris. Quanquam populus moeroris diabolus et angeli ejus convenienter intelliguntur: vel quia aeternam miseriam eis quos decipiunt, acquirunt, vel quia ipsi aeternae miseriae deputati sunt.

VERS. 9.---Ego ero vester. (ID., ibid.) Id est, rex quem nondum habebat gens illa tempore judicum, etc., usque ad sed Jephte illum significabat qui verus est rex.

(ID.) Rex scilicet sicut in titulo crucis scriptum est, etc., usque ad sicut hi qui in Regnorum voluminibus continentur.

Nonne ea quae possidet, etc. Nonne quaecunque haereditavit tibi Chamos?

[Col. 0530A] VERS. 29.---Et circumiens Galaad. (AUG., quaest. 49 in Jud.) Galaad interpretatur abjiciens, etc., usque ad quod significat dicendo et a specula Galaad transeundi et transiens ad filios Ammon.

VERS. 30.---Si tradideris filios Ammon. (AUG., ibid.) Quemlibet cogitaverit Jephte, non videtur filiam cogitasse; non enim diceret: heu me! filia mi impedisti me, etc. In icat enim se impeditum, ne illud quod cogitaverat impleret. Quem autem potuit cogitare qui filios non habebat? An conjugem cogitavit et ut hoc fieret Deus noluit et ut hoc non relinqueret impunitum; ne quis postea id auderet: et ut magna providentia ex hoc quod accidit magnum sacramentum Ecclesiae figuraretur. Ex utroque ergo prophetia adaptata est? quod scilicet vovens cogitavit, [Col. 0530B] et quod nolenti contingit. Si enim conjugem cogitavit, conjux Christi Ecclesia est. Sed quia hujus Jephte conjux virgo esse non potuit, in eo quod filia potius occurrit, inulta non remansit voti temeritas, et virginitas Ecclesiae figurata est, cui dicitur: Filia, fides tua te salvam fecit, vade in pace (Luc. VII).

(AUG., quaest. 49.) De Jephte filia solet esse magna quaestio, etc., usque ad ut omnia quae post facta sunt tanquam opera Spiritus Domini qui super eum factus est, intelligenda videantur.

(ID.) Sed inter laudabiles viros, etc., usque ad ut omnino evitetur, sed tantum ut differatur, laborat.

(ISID., in Jud., tom. V.) Jephte Christum significat, quia a facie fratrum suorum, id est Judaeorum abscedens, in gentibus principatum accepit, quia [Col. 0530C] omnia humanae salutis sacramenta quasi juratus explevit: et carnem propriam quasi filiam pro salute Israel obtulit. Juravit autem patri et vovit secundum illud: Sicut juravit Domino, votum vovit Deo Jacob, quod scilicet sacramentum religionis in carnis suae passione pro salute humani generis expleret. Haec ergo ita per Christum acta sunt ut videantur pro religione juramenti esse completa.

VERS. 37-39.---Et plangam, etc. Et fecit ei, etc. (AUG.) Virgo casta, id est, Ecclesia, etc., usque ad propter quos etiam duo testamenta dicuntur.

Exinde mos increvit. (AUG., quaest. 49.) Quod vero factum est ex praecepto in Israel, ex diebus in dies conveniebant lamentari filiam Jephte, quatuor dies in anno, non puto significare aliquid post impletum [Col. 0530D] holocaustum, quod erit in vita aeterna, sed praeterita tempora Ecclesiae, in quibus erant beati lugentes. Quatriduo figurata est ejus universitas: propter quatuor partes orbis per quas longe lateque diffusa est. Ad historiae autem proprietatem non arbitror hoc decrevisse Israelitas, nisi quia intelligebant in ea judicium Dei magis ad percutiendum patrem fuisse ostensum, ne quis deinceps voveret tale sacrificium. Quare enim lamentatio decreta est, si votum illud laetitiae est?



CAPUT XII.

VERS. 7.---Judicavit itaque Jephte, etc. (AUG.) Sicut illi duo menses propter septuaginta dies senarium numerum sex aetatum significant, ita hic [Col. 0531A] sexies septenarius ductus hoc idem figurat, quantum ad sex saeculi aetates pertinet; sexies enim septem quadraginta duo sunt, nec frustra ipse Jephte sex annis populum judicavit.



CAPUT XIII.

VERS. 2.---Sed concipies, etc. (ISID., in Jud.) Samson habet quaedam in typum Christi, etc., usque ad et de Christo dictum et per prophetam: Orietur vobis sol justitiae, et sanitas in pennis ejus.

VERS. 3.---Nec immundum. (AUG., quaest. 50.) Immundum est dissolutio disciplinae quae esse coeperat in Israel, et jam ad ea manducanda eos labefecerat, quae Deus in animalibus prohibuerat: jam enim etiam ad cultum transibant idolorum.

(AUG., quaest. 52 in Jud.) Quod ait mulier dictum sibi ab angelo, etc., usque ad Nazaraei certis diebus [Col. 0531B] observabant voventes votumque reddentes.

VERS. 19.---Tulit itaque. (AUG., quaest. 53.) Quod dicit Scriptura ignorasse Manue, quod angelus Domini esset, etc., usque ad ut traderetur inimicis per quadraginta annos.

VERS. 20.---Quod. (GREG., lib. V Moral., cap. 23.) Quid est quod ad visionem angeli vir est timidus, mulier audax, nisi quando coelestia nobis monstrantur, spiritus quidem pavore se concutit, sed tamen spes praesumit. Inde enim spes ad majora audenda se erigit, unde turbatur spiritus qui ea quae superna sunt prior videt, quia cum altiora secretorum coelestium sic levata mens conspicit, cuncta humanarum virium soliditas contremiscit.

[Col. 0531C] (AUG., quaest. 54 in Jud.) Quid est quod postquam manifestatus est Manue et uxori ejus angelus, etc., usque ad non accepturum sacrificium, sed ipsum sacrificium futurum.



CAPUT XIV.

VERS. 5.---Descendit itaque Samson, etc. (ISID., in Jud. tom. V, cap. 8.) Samson cum ad alienigenas tenderet causa petendae uxoris, leonem occidit: et Christus Ecclesiam vocaturus de gentibus diabolum vicit qui ait: Gaudete quia ego vici mundum (Joan. XVI). Ex ore leonis occisi favus extrahitur, quia ut conspicimus reges terreni regni, qui contra Christum ante fremuerunt, jam perempta feritate dulcedinem Evangelii praedicant, et munimenta praebent.



CAPUT XV.

VERS. 8.---Percussitque eos, etc. (AUG., quaest. 55 in Jud.) LXX: Percussit alienigenas Samson ad [Col. 0532A] tibiam super femur, id est, tam mirabiliter, ut stupentes tibiam unius pedis super femur alterius ponerent.

VERS. 12.---Jurate. (AUG., quaest. 56 in Jud.) Quid est quod ait Samson viris Juda, etc., usque ad nisi audiendo vel legendo discantur, ita nec modi locutionum.

VERS. 16.---In maxilla. (GREG., lib. XIII Moral., cap. 6.) Maxilla asini praedicatores significat. Redemptor enim noster simplicitatem et patientiam praedicantium, suae manu virtutis tenens, a vitiis carnales interfecit, et maxilla in terram projecta, postmodum aquas fudit: quia tradita morti praedicatorum corpora magna populis monstravere miracula.



CAPUT XVI.

[Col. 0532B] VERS. 1.---Abiit quoque, etc. (GREG., Homil. 21 in Evang.) Quem in hoc facto Samson, etc., usque ad et ascendendo regna coelorum penetravit.

VERS. 19.---Vocavitque tonsorem. (ISID., in Jud., tom. V, cap. 6.) Quod mulier subdola caput Samsonis rasit, etc., usque ad et parato certamine in finem fortissime daemones triumphabit.

(GREG., lib. XXVII Moral., cap. 13.) Samson amissis oculis ab Allophylis ad molam deputatur, etc., usque ad foris in circuitum laboris mittunt.

VERS. 30.---Multoque. (GREG., lib. XXIX Moral., cap. 7.) In hoc loco per Samson Christus significatur, etc., usque ad simul omnes moriendo prostravit.



CAPUT XVII.

VERS. 5.---Et fecit ephod et theraphim, etc. [Col. 0532C] (HIERON., epist. 130, tom. I.) In volumine Judicum, etc., usque ad per teraphim fecisse monstratur.



CAPUT XVIII

VERS. 7.---Venerunt Lais, etc. (HIERON., lib. de loc. Hebr.) Laisan filii Dan, etc., usque ad juxta Esthaol.



CAPUT XIX.

VERS. 25.---Eduxit ad eos concubinam suam, etc. (AUG. de Civ., cap. 34.) Concubina interdum pro uxore usurpatur. Agar enim, et Cethura, et uxores et concubinae Abraham vocantur.



CAPUT XX

VERS. 18.---Consuluerunt. (GREG., lib. 24 Moral., cap. 13.) Qui semetipsum non judicat, etc., usque ad sed contra se rigida, bonis vero omnibus sit submissa.



CAPUT XXI.

Juraverunt quoque filii Israel in Maspha, etc.




[Col. 0531]
LIBER RUTH. (G)*



CAPUT PRIMUM.
[Col. 0531D]

VERS. 1.---Facta est. Propter paucitatem spiritualium doctorum quibus judicandi datur auctoritas, facta est fames verbi Dei, quando lex etiam per Judaicas traditiones corrupta est.

Abiitque homo, (RAB.) Christus, scilicet, in Bethleem [Col. 0532D] Juda natus peregrinationem hujus mundi visitavit, cum uxore sua, id est, Ecclesia, et cum duobus liberis, duobus scilicet ordinibus prophetarum et apostolorum qui sanguine Christi a peccati servitute sunt liberati.

Abiit homo. (RAB.) Quem quidam Decalogum legis [Col. 0533A] intelligunt, et uxorem ejus synagogam, et duos filios, regalem honorem et sacerdotalem: qui non solum in gente Judaeorum, sed et proselytorum copulam sibi acquirebant, sicut in tempore David, et Salomonis et aliorum factum est.

VERS. 2.---Mahalon. Qui de fenestra vel a principio. Hic est chorus prophetarum per quos de fenestra primum fidei lumen in orbem processit: qui etiam veri luminis, id est Christi, primi praedicatores fuerunt.

Chelion, consummatio. Hi sunt apostoli qui aenigmata prophetarum ad consummationem pleni intellectus perduxerunt. Hi merito Ephrathaei et de Bethlehem Juda orti sunt: qui coelesti pane satiati per praedicationem Evangelii fructum praedicationis [Col. 0533B] collegerunt. Ephrathaeus enim frugifer, Bethlehem domus panis, Juda confessio interpretatur, unde: Vos date illis manum. Item, Euntes praedicate Evangelium regni Dei. Et alibi: Elegi vos de mundo ut eatis, et fructum faciatis (Marc. VI, XVI; Joan. XVI).

VERS. 4.---Ruth. Videns vel festinans, vel deficiens interpretatur: in qua obedientia et credulitas gentium designatur, de quibus dicitur: Populus quem non cognovi, servivit mihi, etc. Et alibi: Aethiopia praeveniet manus ejus Deo (Psal. LXVI). Vocabantur ergo duo populi per sanctos praedicatores ad consortium fidei et electorum Dei, ut ex diversis gregibus fieret unum ovile.

VERS. 5.---Mortui sunt. Post perfectionem pii laboris, [Col. 0533C] scilicet de exsilio hujus mundi ad coelestia regna migraverunt, ut expleto mandato Decalogi acciperent denarium beatitudinis.

VERS. 7.---Egressa est, etc., utraque. Studiose satagit Ecclesia, ut plebes quas Apostoli et prophetae tempore suo instruxerunt, perducat ad unitatem fidei et societatem Christianae religionis: quae Scriptura referente didicit, quia justus non derelinquetur, nec semen ejus quaerens panem, qui de coelo descendit (Psal. XXXVI).

VERS. 8.---Ite in domum. Ecclesia non indiscrete agit, nec indiscrete quemquam recipit, unde: Nolite omni spiritui credere, sed probate spiritus, si ex Deo sunt (I Joan. IV). Possunt haec synagogae convenire, quae retrahit ad fidem Christi venientes, et maxime [Col. 0533D] illud, ut superata a veritate infirmam se cognoscit effoetandi: Revertimini, filiae meae.

VERS. 11.---Num ultra. (RAB.) Vox synagogae veritatem confitentis et supervenientem culpam non tacentis quae a viro, id est, David relicta: et a filiis, id est, regibus et principibus privata, sterilem se esse et infirmam ad concipiendum filios Deo confitetur post adventum Christi.

VERS. 14.---Elevata. Per has mulieres, quarum una dolens et lugens a socru recedit, altera obstinato animo adhaeret, credentes significantur: quorum alii percepta gratia baptismi et societate fieri, ad errores pristinos relabuntur, quos significat Orpha: quae ad Deos suos reversa est; alii vero definito consilio, [Col. 0534A] perceptam gratiam consequuntur, quos significaRuth.

VERS. 16.---Quocunque. Sic Ecclesia de gentibus vocata, relicta patria, id est idololatria omissa, carnali conversatione et desideriis, profitetur Deum suum esse in quem crediderunt sancti, et ituram quo caro Christi ascendit, et pro ejus nomine in hoc saeculo pati usque ad mortem, et cum populo sanctorum et prophetarum et patriarcharum; unde: Laetamini gentes cum plebe ejus (Rom. XV).

VERS. 18.---Videns. Gentilis populus obstinato animo praedicatores sequitur in terram sanctam, et in civitatem Dei Bethlehem, ubi praeparatur ad suscipiendum sponsum de stirpe Abrahae natum, in quo benedicentur omnes gentes vel tribus terrae.

[Col. 0534B] VERS. 20.---Ne vocetis. Agnoscit synagoga calamitatem suam, quam post adventum Christi merito patitur: et refugit pulchra vocari, quia tempora prosperitatis suae finiri conspicit.

Quando primum. Id est quando lex incarnationis suae ordinem ad mysterium passionis Christi convertit. Messis enim hordeacea tempus Dominicae passionis exprimit, quae mense novorum, id est, primo mense contigit. Bene ergo tempore illo ad Bethlehem veniunt, quando lex Christum quem docet in Bethlehem natum, in pascha, id est in mense novorum, praedicat occisum. Sancta quoque Ecclesia toto conatu laborat, ut quas ad fidem convocat, incarnationis, passionis, resurrectionis merito imbuat. [Col. 0534C] Messis hordeacea Judaeorum exprimit credulitatem: qui peracto sacramento passionis, praedicantibus apostolis, primum ad fidem veniunt. Qui alibi quinque panibus hordeaceis pasti a Domino leguntur.



CAPUT II.

VERS. 3.---Accidit. Quia sancta Ecclesia ad Christum pertinet, cujus sponsa et corpus est. De quo dicitur: Fortitudo mea et laus mea Dominus (Psal. CXVII). Et alibi-Dominus fortis et potens. Dominus potens in praelio (Psal. XXIII). Ipse est cognatus Elimelech, qui de Bethlehem et de stirpe David natus, testimonium habet a lege et prophetis. Hic verba salutis et pacis familiae suae attulit, in cujus nativitate cecinerunt angeli, Gloria in excelsis Deo, et in [Col. 0534D] terra, etc. (Luc. II). Cui venienti in Jerusalem obvia turba clamavit, dicens: Benedictus qui venit in nomine Domini (Matth. XXI).

VERS. 7.---Et rogavit. Quia sancta Ecclesia perseverat in agro divinae lectionis post messores et praedicatores, mysteria Scripturarum colligens, ut in sinu mentis suae testimonia et exempla virtutum recordat. Vel ager ille est coelestis studii disciplina messis intelligentia spiritualis; messores, praedicatores; spicae remanentes, sententiae Scripturarum, quae multum per mysterium occultatae, quasi pleniores remanent ad exercitium meditantis. Plebs ergo gentilis ecclesiasticam disciplinam ardenter appetit, ut ad meditationem divinae legis et sanctorum [Col. 0535A] societatem admittatur, et sanctorum documentis vel exemplis reficiatur.

VERS. 8.---Ne vadas. Quasi dicat: Ne recedas a statu fidei, ne sequaris errores haereticorum vel schismaticorum: sed magis jungere animabus sanctis, ut metas Scripturas sanctas, meditando, et opere implendo; et haustum divinae sapientiae de libris duorum Testamentorum (unde pueri, id est, sancti bibunt), et ipsa bibas.

VERS. 10.---Quae cadens in faciem. Gratias refert Ecclesia gentium Salvatori, qui eam respicere dignatus est. Cui ille respondit: placere sibi, quod mortuo viro suo, id est, diabolo, parentes idololatras reliquit, et terram nativitatis, id est, carnalia desideria, et populo sanctorum se sociavit, qui sibi antea [Col. 0535B] ignotus fuit cum sequeretur cupiditatem veteris hominis.

VERS. 13.---Inveniam, etc. Nota humilitatem gentilis Ecclesiae, quae se cognoscit imparem tantae gratiae, nec audet se aequiparare primitivae Ecclesiae; unde dicit: Nam et catelli edunt de micis, etc. Et alibi: Domine, non sum dignus ut intres sul tectum meum, sed tantum dic verbo et sanabitur puer meus (Matth. VIII).

VERS. 14.---Quando hora. Hora vescendi fuit quando dictum est apostolis: Ite, docete omnes gentes, baptizantes eos in nomine Patris et Filii et Spiritus sancti (Matth. XVI). A Domino enim dictum est: In viam gentium ne abieritis (Matth. X).

[Col. 0535C] Intinge buccellam. Lege, scilicet quae diu meditata perseverans in priorem populum Pharisaeorum conditionibus vel traditionibus corrupta nativum saporem perdidit. In hac tingit Ecclesia buccellam, id est, mysterium incarnationis Christi dicit esse in Testamento Veteri, et ideo firmius credit, quia ante longe praefiguratum cognoscit.

VERS. 16.---De vestris. Nota humilitatem patrisfamilias, qui non solum spicas relictas testimoniorum colligi permittit, sed etiam manipulos scientiae ultronea largitate impertitur.

De vestris manibus projicite, etc. Quia gentilis populi infirmitatem non despicit, nec pristinos errores improperat, sed studii sagacitate ad aedificationem perducit.

[Col. 0535D] VERS. 17.---Quasi ephi. Cum in lectione per sanctae Trinitatis confessionem discit catholicam fidem. In ephi mensura, quae tres modios continet, signatur una divinitatis substantia, et trium personarum proprietas.

VERS. 18.---Quos portans. Quia fidem suam matri Ecclesiae ostendit. Vel Ecclesia synagogae gratiam quam sponsi sui munere percepit, ostendit, ut eam provocaret ad fidem.

Dedit ei. Eructavit cor meum verbum bonum, scilicet de plenitudine cordis cibum praedicationis.

Benedictus. Synagoga, praedicante Ecclesia gentium, bonitatem et potentiam Domini cognoscit, et fortitudinem sui protectoris: et tandem veritate cogente [Col. 0536A] nomen Domini benedicit, quod servavit gratiam mortuis quam praebuit vivis.

VERS. 20.---Propinquus. Cognoscit propinquum mater Ecclesia per gratuita beneficia populo gentium collata, et audito nomine recordatur beneficiorum antiquorum; unde: Memor fui dierum antiquorum, meditatus sum in omnibus operibus tuis (Psal. CXLII).

VERS. 21.---Praecepit mihi. Quia Christus omnibus ad se venientibus praecipit, ut magis cum fidelibus suis jungantur ad messem spiritualis segetis, quam cum alienis, cui persuasioni consentit socrus, dicens: Melius est filia; hoc ut bonum et utile non potest negare Synagoga.

VERS. 23.---Donec triticum. Hoc est, tandiu adhaeret doctoribus in meditatione Scripturarum, donec [Col. 0536B] Veteris et Novi Testamenti notitiam in cella cordis reconderet: unde pastum animae sufficientem haberet.



CAPUT III.

VERS. 2.---Aream. Synagogam Judaeorum ubi legis hordeum conditum est: hanc Christus ventilat, quando in area Evangelium praedicans, singulorum consilia et voluntates erga se triturat; unde: Jesus autem non credebat semetipsum eis, eo quod ipse nosset omnes, et non erat opus ei ut quis testimonium perhiberet de homine (Joan. II).

VERS. 3.---Non te. Quia fides gentium Ecclesiae non ante apparuit, quam Christus mysterium incarnationis suae implevit, quando corporaliter inter homines vivens cibo ac potu usus est, et tandem coenans [Col. 0536C] cum discipulis suis corporis et sanguinis sui sacramenta communicavit eis. Impleto autem mysterio dispensationis, Christi Ecclesia de gentibus ad fidem fiducialiter accessit.

VERS. 4.---Discooperies, etc. Quod dicit: Agnosce Christum pro te passum, et veni devota mente, discute operimentum litterae Veteris Testamenti in quo tegitur sacramentum incarnationis Christi; et cum cognoveris inde tibi salutem promissam, humiliter ad auxilium ejus confuge, ut ibi permaneas omni tempore.

VERS. 7.---Acervum. Testimonia Scripturarum; unde: Filius hominis vadit sicut scriptum est de illo (Matth. XXVI). Vel juxta turmas fidelium animarum [Col. 0536D] quas morte sua ab inferis revocavit. Ad hunc lectum properavit Ecclesia et discooperto pallio, etc.

VERS. 12.---Sed est alius me propinquior. Joannes Baptista qui Christus putabatur, sed sponsi nomen non usurpavit, sed Christo reservavit, dicens: Qui habet sponsam sponsus est, etc. Hic propinquior, quia in mundo prior natus. Vel iste propinquus, est legis decalogus qui propinquior Synagogae quam Evangelium videbatur, quia specialiter illi populo datus et tempore prior est.

VERS. 14.---Surrexit itaque antequam. Quia antequam Judaei doctrina legis imbuti naturae suae jura cognoscerent, Ecclesia gentium inertiae suae somnium excutiens diluculo nascentis fidei resurrexit, et ad Christi gratiam properavit.



CAPUT IV.
[Col. 0537A]

VERS. 1.---Declina. Quia Christus Judaeis vidit legem constitutam temporaliter: et ad se declinare jussit: quia eam ad dispensationis suae mysterium testificandum inclinavit. Aliter: vidit propinquum praeterire, cum praecursoris sui adventum quem more humanae vitae properare conspexit, et ad officium praecursoris misericorditer convertit.

Locutus. Convenienter legisperitis partem agri Noemi ad emendum obtulit, cum partem plebis quae apparente jam gratia remansit, ad salvandum, magistris Synagogae ostendit, ut infirmitatem suam agnoscerent, et quod ipsi nequirent, vero medico faciendum committerent, unde leprosis dicitur: Ite, ostendite vos sacerdotibus (Luc. XVII), et cum irent [Col. 0537B] mundati sunt.

VERS. 5.---Ut suscites. Significat non aliam possessionem plebis quam copulationem Ecclesiae in conjugium Christi, qui suscitavit antiquum nomen filii Dei quod in initio habuerunt sancti; unde: Videntes filii Dei, etc., et Lucas dicit: Adam filium Dei, quem etiam in Ecclesia gentium per gratiam Dei suscitavit; unde: Dedit eis potestatem filios Dei fieri, etc. Hoc nomen in nationibus, legis decalogus suscitare non potuit. Si autem hoc ad Joannem Baptistam retuleris, invenies eum cedentem juri propinquitatis, et dicentem: Ego baptizo in aqua: medius autem vestrum stetit quem vos nescitis: cujus non sum dignus solvere corrigia calceamenti ejus. [Col. 0537C] Et alibi: Ego non sum Christus: sed missus sum ante eum. Qui habet sponsam, sponsus est. Cedit quoque lex Evangelio: Lex enim subintravit ut abundaret delictum. Ubi autem abundavit delictum, superabundavit et gratia. Reprobatio quidem fit praecedentis mandati propter infirmitatem ejus: introductio vero melioris spei per quam proximamus ad Deum fit per Jesum Christum.

VERS. 8.---Solvere. Calceamentum velamen est mysteriorum. Lex vero de pede suo calceamentum solvit, et Christo dedit, quia sacramenta per magistros populi manifestare non potuit, sed Christo hoc faciendum reservavit. Joannes ergo non sibi, sed Christo calceamentum vindicavit, quia soli Christo sponsam competere intellexit; unde ait: Non sum [Col. 0537D] dignus solvere corrigiam calceamenti ejus

VERS.9.---Testes. Sic Christus ex utroque Testamento testes habet sufficientes, quod populum gentium quem decalogus jam finitus spiritualiter fecundare non potuit, ipse semine verbi Dei fecundavit omnia possidens, quae priores et posteriores habuerunt sancti.

VERS. 11.---Et majores. (ISID.) Decem majorum natu benedictio ostendit in nomine Jesu omnes gentes esse benedicendas. Iota enim apud Graecos decem significat, quae in nomine Jesu prima littera est.

Faciat Dominus hanc. Imprecatur prospera Ecclesiae [Col. 0538A] gentium, ut gratiam fecunditatis, quam habuerunt Israelitarum primi parentes, percipiat.

Rachel. Spe internae contemplationis habens internam intelligentiam veritatis. Unde, Rachel bona facie, et pulchra specie, quam amat omnis pie studiosus, et propter hanc servit Laban, qui interpretatur dealbatio, quam comparat gratiae Dei qui dicit: Quod si fuerunt peccata vestra sicut Phoenicium, tanquam nix dealbabuntur (Isa. I).

Liam. Actio hujus vitae in qua vivimus laboriosa est ex fide, et incerta, quo exitu perveniat ad utilitatem eorum quibus consulere volumus. Ipsa est Lia prior uxor Jacob, quae infirmis oculis fuisse memoratur.

VERS. 12.---Phares, etc. Qui gentilis populi gratiam [Col. 0538B] tenuit, et in partu fratrem qui prior manum emiserat praecessit, Israel enim in opere legis prius manum emisit, et eam prophetarum et ipsius Christi cruore pollutam retraxit. Postea vero populus gentium prorupit, ut essent primi novissimi, et novissimi primi (Matth. XX). Thamar quoque commutans vel amaritudo interpretatur. Ecclesia enim gentium et nomine et habitu, quae fuit in idololatria foeda et amara, in poenitentia fit dulcis et pulchra

VERS. 13.---Ut conciperet et pareret. Semper Ecclesia Spiritus sancti munere fecundatur, et aliis ad lucem perpetuam decedentibus alii succedent, ut Christianum nomen in aeternum maneat et mater sanctissima de nova progenie in senectute sua consolationem habeat. Decedentibus quoque patriarchis [Col. 0538C] et prophetis successerunt evangelistae et apostoli, unde: Pro patribus tuis nati sunt tibi filii.

VERS. 15.---De nuru enim. Nurus synagogae gentilis Ecclesia est quae nupsit Christo de synagoga nato. Quem scilicet per legem gignere non potuit per prophetiae mysterium susceptum, sub velamine figuratum portabat occultum, et nutricis fungebatur officio, quia matris carebat privilegio.

Multo tibi melior, etc. Multitudinem scilicet eorum qui in veteri testamento legis doctrinam nutriebant, qui scilicet non crediderunt verbo Domini et immolaverunt filios suos et filias suas daemoniis, et tandem Christum occiderunt et apostolos persecuti sunt.

VERS. 16.---Et nutricis. Spiritualis prosapia generationis demonstratur. Obed enim Servilis interpretatur. [Col. 0538D] Isai, in sole sacrificium vel incensum; David, manu fortis vel desiderabilis. Qui enim strenue Deo servit, sacrificium illi gratum et suavissimum odoris incensum per opera virtutum et orationis studium impendit. Sicque roboratus fide et devotione desiderabilis est, et Deo placet.

VERS. 17.---Vicinae. Coelorum virtutes, qui gaudent in fecunditate Ecclesiae, et vocant nomen ejus Obed, id est, serviens, quem superno regi secum servire desiderant.

VERS. 18.---Hae sunt. Decem sunt generationes filii Judae usque ad David. Unde cognoscis quia totius divinae legis intentio ad Christum tendit, qui natus est de semine David, ut illius adventum praedicet [Col. 0539A] et legis perfectionem in eo manifestet: Finis enim legis Christus ad justitiam omni credenti (Rom. X). Ante legem ergo Jacob de incarnatione Christi ait: Non auferetur sceptrum de Juda, et dux de femore ejus, donec veniat qui mittendus est. Ad David [Col. 0540A] autem, quia Christus de semine Juda, dictum est: De fructu ventris tui ponam super sedem tuam. Patet ergo etiam prophetarum et patriarcharum oraculum pertinere ad dispensationem Domini nostri Jesu Christi.




[Col. 0539]
HIERONYMI IN LIBROS REGUM PRAEFATIO

(Vide inter Opera B. Hieronymi, tom. VIII, col. 547.)




[Col. 0539]
LIBER PRIMUS SAMUELIS, qui nobis PRIMUS REGUM. (G)*



CAPUT PRIMUM.

VERS. 1.---Ramathaim Sophim, de monte, etc. (ORIG., hom. de Elcana.) Sive Armathaim, quod in aliis codicibus habetur, etc., usque ad in quo nobilitas omnium virtutum fructificare dignoscitur.

(ID.) Hic habuit duas uxores, etc., usque ad hanc sobolem ex imitatione Annae sicut et ipsa oremus.

(RAB., in lib. Reg.) Prius historicae prophetiae generatio dicenda, etc., usque ad cum soror ejus gauderet numerositate prolis.

(HIERON., lib. de Nom. Heb.) Elcana allegorice possessio Dei qui est filius Dei, dicens: Dominus possedit me: qui bene vir unus, non numero, sed quia nunquam mutatur, nec a se aliter efficitur Deus. Armathaim Sophim excelsa vel specula, haec est [Col. 0539C] superna Jerusalem; de qua veniens, speculationem docuit, et morte sua possidere fecit.

Jeroham, misericors.

Eliu, Deus meus.

Thohu, signatus.

Suph, effundens, quia per misericordiam ad nos veniens signatus in passione ait: Deus meus, Deus meus (Matth. XXVII), ubi semetipsum exinaniens effudit, unde: Unguentum effusum nomen tuum (Cant. I), effusum a suis invisibilibus ad nostra visibilia.

Ephrathaeus, frugifer, quia donis Spiritus sancti abundat. Ephrathaeus ab Ephrata uxore Caleb, vel Ephrata civitate, quae post dicta est Bethlehem, vel ab Ephraim (ut nonnulli aiunt), quia fuit a de Ramatha civitate Ephraim, quae sita est in monte Sophim, [Col. 0539D] qui mons est in tribu Ephraim

(GREG., in lib. Reg.) Phenenna est synagoga, quae secunda primum filios Deo per legem generabat, sed jam propter infidelitatem infecunda manet. Anna sterilis Ecclesia gentium quae olim sterilis a prole spirituali, nunc gratia Christi redempta. Anna enim, quae interpretatur gratia, Deo filios per baptisma et Spiritum sanctum gignit.

Silo. Est in nonagesimo milliario Neapoleos in regione Athabitana.

VERS. 3.---Sacerdotes Domini (GREG., ibid.). Quomodo sacerdotes Domini, qui inferius filii Belial dicuntur? [Col. 0540B] Eo tempore sacerdotes Domini dicti sunt, quando simulacrorum sacerdotes ex falsorum deorum nominibus censebantur, ut hoc insigni ab illis discernantur. His enim verbis eorum fides, non vita, praedicatur, quia et pravitatem exercebant operis, sed non errabant in fide conditoris.

Ophni, discalceatus, sive insania conversionis.

Phinees. (ORIG., hom. de Elcana.) Os mutum, scribas et Pharisaeos significat, etc., usque ad merito ergo dimissi sunt et Deo derelicti.

VERS. 4.---Venit ergo dies et immolavit Elcana deditque Phenennae, etc. (HIER., l. de tradit. Heb.) Hae partes, vestes intelliguntur, quae in tribus festivitatibus Paschae videlicet, et Pentecostes, et Tabernaculorum, juxta morem illius gentis, uxoribus, [Col. 0540C] et liberis, ac famulis dabantur

Annae autem dedit partem unam tristis, quia non habebat filios quibus amplius daret. Phenennae, id est synagogae, et filiis dedit partes, id est, temporalia bona, juxta illud: Dedit eis regiones gentium (Psal. CIV). Et quia primum credita sunt illis eloquia Dei, Annae, id est, Ecclesiae gentium dedit partem unam, scilicet ingenium. Bene ait.

Tristis, quia concluserat Dominus vulvam ejus nondum enim advenerat tempus miserendi ejus, ut spirituali gratia fecundaretur. Sicut Phenenna Annam, ita synagoga gentilitatem despiciebat. Multi ex gentilibus Redemptoris adventum, ut in Job reperimus, exspectaverunt, et quia in prece perseveraverunt, tandem redemptor flenti et non capienti cibum [Col. 0540D] Annae, consolationem adhibuit, dicens:

VERS. 8.---Anna, cur fles? Melior est Ecclesiae vir suus, id est Christus, quam decem filii quos de synagoga edebat, qui Christum plus nonnunquam diligit, id est gratiam ejus, quam illos quos carnaliter pariebat.

VERS. 14.---Dixitque ei. Septuaginta, .

Usquequo ebria eris? Homo videt in facie, Deus in corde. Heli aestimabat ebriam qui tantum os intuebatur: Dominus autem respexit ad orationem ejus, qui videbat cor ejus. Hic autem traditur nobis forma orandi ut non in multiloquio, sed in compunctione [Col. 0541A] cordis et effusione lacrymarum oremus: quia sacrificium Deo spiritus contribulatus, cor contritum, etc.

VERS. 17.---Heli ait, Vade in pace, etc. Et abiit mulier, etc. Vides mulieris fidem? Priusquam acciperet quod postulaverat, perinde confisa est, quasi jam accepisset. In causa erat, quod orasset multo cum fervore, citra ullam haesitationem. Abiit pacato animo, quasi totum impetrasset. Insuper Deus totam anxietatem jam illi excussit ex animo, largiturus quod petebat. Hanc feminam imitemur, et in omnibus afflictionibus ad Deum confugiamus. Si nobis non fuerint liberi, ab illo postulemus, quos si acceperimus, multa cura educamus, etc.

VERS. 18.---Vultusque illius non sunt amplius in [Col. 0541B] diversa mutati. (RAB. in lib. Reg.) Alia translatio: Facies non concidit amplius, quia certissime se credidit exauditam.

(ID.) Nequaquam enim Ecclesia a fide et dilectione Redemptoris in diversa declinando mutata est.

VERS. 19.---Et recordatus est ejus Dominus. (ID.) Quia Anna Dominum devote postulavit, concepit et peperit. Sic Ecclesia per naturalem intellectum orans, mysterium incarnationis corde concepit, ore confessionis genuit.

VERS. 20.---Vocavitque nomen ejus Samuel. Id est Deus. Annae primogenitus propheta. Quis est hic nisi Dominicus homo?

(RAB.) Samuel postulatio Dei vel nomen ejus: [Col. 0541C] actor, scilicet nativitatis ejus Deus, quia sterili oranti concessit filium, qui cunctis diebus sibi in templo deserviret.

(ID.) Ecclesia ex nationibus, etc., usque ad cum perfecta fide incarnationis junxit se primitivae Ecclesiae ex Judaeis.

VERS. 23.---Precorque ut impleat Dominus. Quod vovisti, vel suum quod promisit per Heli. cum ait: Det tibi Deus petitionem, etc.

Mansit ergo mulier et lactavit filium suum donec amoveret eum a lacte. Et adduxit. Non vult Anna puerum ducere ad domum Dei antequam ablactetur: quia Ecclesia nullum ad sacerdotium provehit dum lactis infantiae particeps est, non solidi cibi et intelligentiae spiritalis capax.

[Col. 0541D] (HIERON., lib. de Trad. Hebr. in lib. Reg.) In Hebraeo: Modio farinae, sed vitio scriptorum depravatum est. Si enim cum tribus vitulis tres modios farinae obtulit contra legem fecit, in qua dicitur: Vitulum de armento unum, arietem unum, agnos agniculos immaculatos septem, in sacrificiis eorum similae oleo conspersae tres decimas per singulos vitulos, duas decimas per arietem, unam decimam per agnum. Haec vero decima, pars decima ephi erat. Unde intelligitur, quod Elcana non obtulit tres modios farinae, cum tribus vitulis, sed novem decimas.

VERS. 19.---Et adoraverunt. (ORIG., ubi supra.) Non invenitur orare in hoc cantico, etc., usque ad si autem dimiserit, vincit Amalec inimicus Dei



CAPUT II.
[Col. 0542A]

VERS. 1.---Dilatatum est. (RAB.) Quia sermo Dei non est alligatus in pressuris, non in praeconibus alligatus.

(ID.) Christo, quem puerum amplectitur senex Simeon et cognoscit magnum dicens: Nunc dimittis servum tuum, Domine, secundum verbum tuum, in pace. Quia viderunt oculi mei salutare tuum (Luc. II). Si laetatus fuero in salutari Dei, tunc dilatabitur os meum. Per meditationem scilicet verbi Dei, venitur ad elevationem cordis, unde: Os nostrum patet ad vos, o Corinthii, cor nostrum dilatavum est (II Cor. V). Ex latitudine cordis ministratur sapientia ori.

VERS. 2.---Non est sanctus. (RAB.) Praeter te, Domine, quia nemo fit nisi a te, et si sint, qui dicuntur [Col. 0542B] dii multi, et Domini multi, nullus tamen eorum naturaliter est id quod Deus est; quia ipse est solus, qui ait: Ego sum qui sum (Exod. III). Umbra enim ad comparationem corporis non est, vel fumus ad comparationem ignis.

Ut est Dominus. (ID.) Non dicit nisi Dominus: Sed nullus est sicut Dominus, sanctus et sanctificans, justus et justificans.

VERS. 3.---Nolite. Redarguit Judaeos et sapientes saeculi, extollentes se contra scientiam Dei. Salomon: Altiora te ne quaesieris, et alibi: Deus in coelo, et tu super terram: sint pauci sermones tui.

Vetera, etc. Quae ad veterem hominem, id est, carnalem conversationem pertinent, scientiam inquirite, quae non est nisi a Deo: quia ipse est scientiarum [Col. 0542C] Dominus, in quo sunt omnes thesauri sapientiae.

Ipsi praeparantur. Quia aufert se a cogitationibus, quae sunt sine intellectu, vel ipsi praeparantur cogitationes, id est manifestantur. Unde: Dominus novit cogitationes hominum.

Deus scientiarum. (RAB., ubi supra.) Ipse vos scit, etc., usque ad et ab illo non sunt a quo homines sunt.

VERS. 4.---(RAB.) Id est, intentio eorum, qui sibi potentes esse videntur, ut sine Dei auxilio divina possint implere mandata.

Et infirmi. (RAB.) Qui in Dei pietate confidunt, dicunt: Miserere mei, Deus, quoniam infirmus sum (Psal. VI). Infirmus erat gentilis populus, quando a testamento Dei alienus, nunc autem praecinctus robore, [Col. 0542D] cum indutus scuto fidei et galea salutis, et gladio spiritus, poterit ignea tela diaboli exstinguere.

VERS. 5.---Saturati prius pro panibus. Repleti prius Judaei, scilicet mysteriis eloquiorum pro panibus se locaverunt, id est, separaverunt a Deo: vel a propriis sedibus evulserunt, ne reciperent Evangelium agens de pane qui de coelo descendit. Repleti iidem, qui et potentes, id est Israelitae quibus credita sunt eloquia Dei, sed ancillae filii, minorati sunt, qui se subtraxerunt, nec in Salvatorem crediderunt, et in ipsis panibus, id est divinis eloquiis tantum terrena senserunt. Gentes autem quibus non est data lex, postquam per Novum Testamentum ad illa eloquia [Col. 0543A] venerunt, multum esuriendo terram transierunt, quia in eis non terrena, sed coelestia sapuerunt. In Graeco ita: Pleni panibus minorati sunt, et esurientes transierunt terram.

Et famelici. Id est, gentiles prius egentes, panem verbi Dei jam gustant, quoniam suavis est. Tandiu pasti sunt scientia Dei.

Sterilis peperit. In septenario universitas Ecclesiae designatur, unde et Joannes scribit septem ecclesiis, ad unius plenitudinem se scribere ostendens; unde: Sapientia aedificavit sibi domum, et suffulsit columnas septem (Prov. IX). Sterilis erat in gentibus Ecclesia, antequam iste fetus quem cernimus oriretur. Cernimus etiam terrenam Jerusalem fecundam, nunc infirmatam: quia quicunque in ea filii liberi erant [Col. 0543B] virtutis ejus: nunc vero ibi quoniam littera est, spiritus non est: amissa virtute infirmata est.

(RAB.) Plurimos in Hebraeo et in LXX habetur septem. Judaei dicunt, quod nato Samuele, mortuus est primogenitus filius Phenennae: et singulis Annae nascentibus filiis, singuli Phenennae sunt mortui. Sed Phenenna habuit septem: Anna vero quinque. Sed Hebraei duos filios Samuelis annumerant Annae filiis.

(ID.) Sterilem, etc., usque ad hac ejus paupertate ditati sumus.

VERS. 7.---Pauperem, etc. Jesum, qui propter nos pauper factus est, et ditat eumdem gloria resurrectionis.

VERS. 8.---De pulvere. De corruptione Christum, unde: Nec dabis sanctum tuum videre corruptionem (Psal. XV).

[Col. 0543C] De stercore. (RAB., ubi supra.) Judaico populo, in quo cum se dixisset Apostolus Ecclesiam persecutum, quae mihi, inquit, fuerunt lucra, propter Christum aestimavi stercora [detrimenta] (Philip. III).

Principibus. (ID.) Quibus dicitur: Sedebitis super sedes duodecim, judicantes duodecim tribus Israel (Matth. XXV).

Solium gloriae. In aequitate Patris sedendo, et quia Pater omne judicium dedit Filio, et quia regni ejus non erit finis (Joan. V).

Cardines terrae. Quatuor scilicet plagae mundi, in quibus dilatavit orbem Ecclesiae, quae a solis ortu usque ad occasum laudant nomen Domini (Psal. CXII).

Mystice, praedicatores, super quos orbis, id est, [Col. 0543D] Ecclesia, fide eorum stabilitatur, de quibus dicitur: Sub quo curvantur, qui portant orbem (Job. IX).

VERS. 10.---Dominum formidabunt. Quia infirmum faciet adversarium ejus. Potest ex ambiguo Graeco intelligi, et adversarium suum. Cum enim Dominus possidere nos incipit, adversarius noster ipsius fit; et vincitur a nobis, non viribus nostris, quia non in virtute propria potens est vir. Dominum formidabunt. Adversarii Judaei, super quos in coelis, id est apostolis Dominus tonavit, quando eos terruit, gehennam minando, minas signis firmando: unde multi conversi sunt. Vel formidabunt in judicio, quem hic adversantes contempserunt, super quos tonabit, dicens: Ite in ignem aeternum (Matth. XXV). [Col. 0544A] Quod ne omnibus contingat Dominus quotidie in coelis, id est, Scripturis et doctoribus, tonat.

In coelis. (RAB.) Quia justa retributio futura est in die judicii, sed interim tonat de nubibus suis, quas Spiritu sancto implevit postquam coelos ascendit.

Fines. Extrema hominis: quia non judicabuntur, quae in melius vel deterius medio tempore commutantur, sed extrema in quibus fuerit inventus.

Et dabit. Id est, Christo

Imperium. Id est Ecclesiam, unde: Dabo tibi gentes haereditatem tuam. Vel imperium, id est potestatem judicandi, quia omne judicium dedit Filio.

Regi. (RAB.) Christiano populo cui dat virtutem regendi carnem, ut in eo vincat mundum, qui propter eum fudit sanguinem suum.

[Col. 0544B] Christi sui. (RAB., in lib. Reg.) Christiani populi, chrismate uncti: totum tamen corpus cum capite suo unus est Christus. Haec Anna prophetavit mater Samuelis, in quo tunc figurata est mutatio veteris sacerdotii, et nunc impleta, quando infirmata est fecunda, ut novum haberet sterilis in Christo sacerdotium.

VERS. 12.---Heli. (ID.) Interpretatur extraneus, a Deo enim alienus est, qui subditos non corrigit. Ophni infamia conversionis, merito autem sic vocatur, qui differt converti in melius. Phinees oris obduratio, vel ori parcens. Duos Phinees sacerdotes legimus: alterum justum Eleazari filium, alterum injustum, filium Heli. Sacerdotes, qui custodiunt os suum, ne exeat inde aliquod pravum, in filio Eleazari [Col. 0544C] signantur. Qui autem os habent obturatum, vel imperitia, vel peccatorum conscientia, filio Heli figurantur.

(RAB.) Refert Josephus, etc., usque ad et subditorum culpa illis imputabitur.

VERS. 19.---Tunicam. Tunica quam faciebat Anna, id est gratia, et puero tradebat; inceptiva doctrina est, qua fideles prima rudimenta accipiunt, unde: Lac vobis potum dedi, non escam (I Cor. III). Superhumerale vero lineum, castitatem et continentiam cum bonis operibus signat. Qui enim Domino ministrare desiderat, necesse est ut caste et continenter vivat, et bonis operibus se exerceat.

VERS. 25.---Si peccaverit. (HIERON., ubi supra.) Non eo modo peccatur in virum, quo peccatur in [Col. 0544D] Deum, quia peccare in virum, id est contra proximum, levius est et venialius. In Deum vero peccare, id est a cultu ejus recedere: impietatis peccatum est, quod difficilius punitur, et tardius remittitur. Et cum quis in virum peccat, placato viro facit sibi Deum placabilem. Sed cum quis in Deum peccat, quis orabit pro eo? id est, per quem sibi Deum faciet propitium? Non quod nulla speranda sit venia eis qui in divino peccant officio: sed major est poena, et tardior venia his qui in rebus Deo sacratis offendunt, quam si verbo vel facto laeserint proximum, quia quanto major gloria, tanto gravior offensa

VERS. 27.---Patris tui, etc. Aaron, scilicet. Quis enim alius fuit in Aegyptiaca servitute, qui post liberationem [Col. 0545A] electus sit in sacerdotem? Quicunque enim ex ejus genere est, cum videt sacerdotium Christianorum pollere per mundum, sibi autem esse subtractum, dolore et moerore tabescit.

VERS. 32.---Aemulum. (RAB.) Aemulus domus Heli fuit, Sadoch sacerdos, qui, abjecto Abiathar a Salomone sacerdotium, suscepit. Unde: Projecit Salomon Abiathar ne esset sacerdos Domini, ut impleretur verbum Domini, quod locutus est super domum Heli (III Reg. II).

VERS. 33.---Ut deficiant. (RAB.) Ut semper scilicet sit de domo Heli in domo Domini, qui in dignitate sacerdotii videns alium substitutum, et se destitutum, deficiat animo et tabescat. Haec autem mutatio sacerdotii, in Christo plene completa est, quae [Col. 0545B] a Samuele figurata: post Samuelem enim sacerdotes fuerunt de genere Aaron, Sodoch, et Abiathar, et alii usque ad tempus Christi.

VERS. 35.---Et animam. (ID.) Non habet Deus animam, sed tropice dicitur animam habere, etc., usque ad unde: Et requievit domus Israel post Dominum (I Reg. VII).

VERS. 36.---Futurum est. (ID.) Non proprie de domo Heli hoc dicitur, sed de domo Aaron, de cujus genere usque hodie veniunt et convertuntur.

Buccellam. (RAB.) Panis quem ego dabo caro mea est pro mundi vita (Joan. VI). Quia dixerat se dedisse cibos domui Aaron de victimis veteris testamenti, quae fuerunt sacrificia Judaeorum, dicit esse postulandam buccellam panis ad comedendum, quod est [Col. 0545C] sacrificium Christianorum et pabulum animarum.



CAPUT III.

(RAB., in lib. Reg.) Unde in diebus illis non erat visio manifesta. Propter peccata enim populi et praelatorum non apparebat Dominus per visiones vel per angelicas responsiones, sicut patribus apparuit.

VERS. 3.---Lucerna. (ID.) Quae ardebat in tabernaculo ante lucem diei. Sub luce enim diei exstinguebatur, lucebat autem usque in mane; vel hoc significat, quod Heli in caecitate permaneret, donec funditus cum prole sua exstingueretur, id est moreretur.

Mystice autem caecitas Heli significat caecitatem Judaeorum, qui praesentem Salvatorem non agnoverunt, [Col. 0545D] nec fulgorem miraculorum ejus, nec doctrinam, donec sacerdotium cum populo et templo everteretur.

VERS. 11.---Tinnient. (RAB.) Comminatio Dei est super Heli et super domum ejus, quia scilicet pro peccato filiorum Heli privabatur sacerdotio domus Domini, unde aures audientium tinnient stupore vehementi.

VERS. 17.---Haec. Proverbium erat apud Hebraeos. Et est sensus: Si absconderis mihi malum quod locutus est tibi Dominus de me, veniat super caput tuum.

VERS. 18.---Et non. (RAB., in lib. Reg.) Quia nihil ex his quae locutus est Dominus, etc., usque ad certa causa utilitatis eorum hoc faciebat.

[Col. 0546A] VERS. 20.---A Dan. (ID.) Per terminos Judaeae universitatem plebis comprehendit. Dan viculus est in quarto a Paneade milliario, qui usque hodie sic vocatur: terminus Judaeae provinciae contra Septentrionem, de quo Jordanis erumpens a loco sortitus est nomen. Jor quippe fluvium vel rivum Hebraei vocant. Dan interpretatur Judic um vel judicans.

Bersabee. In tribu Juda vel Simeonis est vicus grandis in vicesimo ab Hebron milliario, vergens ad Austrum: in quo Romanorum positum est praesidium: a quo insipientes termini Judaeae tenduntur usque ad Dan. Nec mirari debet quispiam, si civitates Judae in tribu Simeonis vel Benjamin reperiat. Tribus enim Juda fortis et bellicosa saepe adversarios superans, in omnibus tribubus tenuit principatum, [Col. 0546B] ideo aliarum tribuum sortes in ejus funiculo computantur, alioquin in medio tribus Judae habitasse Simeonem Scriptura manifestat.



CAPUT IV.

VERS. 1.---Et factum. Israel, Vir videns Deum, vel fortis cum Deo, hi sunt credentes. Philistiim cadentes poculo, scilicet daemones, qui poculo superbiae inebriati et ipsi ceciderunt, et homines pervertere festinant. Contra quos Israel, id est fideles ne cedant, sed superent, castrametantur juxta lapidem adjutorii, id est legem Christi, ubi lapis, id est Christus, invenitur, de quo: Lapidem quem reprobaverunt aedificantes. Sed dum fideles in lege Domini meditantur, ut Deum inveniant adjutorem, [Col. 0546C] Philisthiim venerunt in Aphec, id est furorem novum, tunc quia fideles immundi Spiritus divinis legibus amplius insistere conspiciunt, ideoque acriora ac nova certamina construunt, unde in suis viribus confidentes et in humana sapientia gloriantes, ac per hoc gratiam Evangelii contemnentes, quasi quatuor millia, immundi spiritus facile prosternunt.

Juxta lapidem. Lapis adjutorii quem postea Samuel posuit in signum, quando primum auxiliatus est ei Dominus.

Aphec. (RAB.) Locus est juxta vicum Esron civitatis Israel, ubi dimicavit Saul in sorte Aser, et interpretatur furor novus vel apprehendens; qui enim iram Domini meruerunt, ab hostibus comprehensi sunt.

[Col. 0546D] VERS. 4.---Et tulerunt. Filii Israel tulerunt arcam ubi capta est. Et fideles ex Judaeis duo testamenta ad gentes transtulerunt.

Sedentis super. Tabula enim erat super arcam quam protegebant Cherubin alis, ubi apparebat Dominus per angelum et loquebatur. Cherubin plenitudo scientiae, quae in Christo et in duobus testamentis invenitur.

VERS. 5.---Clamore. Clamor grandis vox praedicatorum roborata miraculis ex duobus prolata testamentis.

Et personuit. A voce praedicationis sapientes saeculi, daemones quoque ingemuerunt, credentes se superari.

[Col. 0547A] VERS. 8.---De manu. Judaei unum Deum colunt, sed gentes suo more loquuntur.

VERS. 11.---Et arca. Arca ab alienigenis capta testamentum ad gentes transiturum significat.

VERS. 13.---Cumque. (RAB.) Haec Josephus ita refert, etc., usque ad ex domo Eleazari denuo receperunt.

VERS. 18.---Cecidit. Et ruente Heli de sella pontificis sedes remanet vacua, et gloria sacerdotum est exstincta.

Mortuus. Moritur Heli, moriuntur et filii, quia deficit pontificatus cum sacerdotio veteri.

VERS. 19.---Uxor. Uxor sacerdotis non ante interiit, quam virum peperit; nec synagoga ex toto interiit antequam primitivo ecclesia quae ex ipsa [Col. 0547B] erat credidit.

VERS. 20.---In ipso. Evidenti signo figuratur, quia exstincto carnali sacerdotio Judaeorum, exstinguitur carnalis synagoga quae ei carnaliter adhaerebat.

Ne timeas. Credentes synagogam consolantur, sed desperans minime animadvertit, nec sobolem novam deputat gloriae, sed ignominiae. Unde sequitur:

VERS. 21.---Et vocavit. Cabhod, gloria; Icabhod, cecidit gloria. Translata est enim gloria capta arca, unde: Auferetur a vobis regnum Dei, et dabitur genti facienti fructus ejus.



CAPUT V.

[Col. 0547C] VERS. 1.---(RAB., ubi supra.) Quae et Asdor, una de quinque urbibus Palaestinorum, decreta quidem tribui Judae, sed non retenta, quia non potuit indigenas expellere. Interpretatur autem ignis patris vel incendium. Bene autem sic vocatur locus ubi erat idolum Dagon, quia adventus arcae in Azotum erat incendium diaboli, patris omnium inimicorum vel iniquorum. Dagon, qui interpretatur piscis tristitiae, significat diabolum qui in mari hujus saeculi devorat peccatores, qui et in Job Leviathan et Beemoth nuncupatur (Job. XL).

Azotum. Locus est in quo posuit Samuel lapidem (I Reg. VII), sicut in sequentibus demonstratur.

VERS. 4.---Caput. Superbia diaboli, qui est initium omnis peccati (Eccle. X).

[Col. 0547D] Super. (RAB.) Finem praefinitum significat, in quo cessaret idololatria. Limen enim finis est itineris.

VERS. 5.---Truncus. Dorsum tantum invenerunt fractis omnibus membris, quod idololatriae fugam exprimit. Qui enim fugit, dorsum dat fuganti, unde: Quoniam pones eos dorsum (Psal. XX).

VERS. 7.---Et per. Qui testamentum Dei suscipiunt et posteriora hujus vitae diligunt, ex ipsis juste in posteriora cruciabuntur, quae debent aestimare sicut stercora. Qui enim testamentum Dei assumunt, et in posteriora respicientes, veteri se vanitate non exuunt, similes sunt eis qui arcam testamenti juxta idola sua posuerunt. Et vetera quidem [Col. 0548A] illis etiam nolentibus cadunt, quia omnis caro fenum. Arca autem manet in aeternum, securum scilicet testamentum regni coelorum, ubi est verbum Dei in aeternum.

VERS. 8.---Circumducatur. Ut si quocunque eat, percussio comitetur, sciamus esse plagam a Deo quod voluntate Dei consilio eorum actum est, ut plaga communis esset, quoniam culpa communis erat.



CAPUT VI.

VERS. 5.---Quinque anos aureos, etc. (RAB.) Quinque ani aurei, etc., usque ad est tristitia vera et sterilitas perpetua.

VERS. 7.---Plaustrum. Crux Christi, arca sacra Scriptura.

[Col. 0548B] Duas vaccas. (ISID.) Vaccae arcam gestantes sanctos significant, qui saeculo renuntiant, qui nullum delicti traxerunt jugum. Sicut enim vaccae vitulorum affectu a recto itinere non deviant, sic sancti patres tali affectu a bono proposito non exorbitant.

VERS. 12.---Quae ducit, etc. (RAB.) Via scilicet regia euntes Bethsames, id est, in domum solis, coelestem scilicet Jerusalem, ubi semper lucet sol justitiae.

Bethsames. (ID.) Civitas est sacerdotalis in tribu Benjamin, quae usque hodie monstratur de Eleutheropoli pergentibus Nicopolim, in 10 milliaria contra Orientem: altera Bethsames est in tribu Nephthali, in qua permansere cultores antiqui.

[Col. 0548C] VERS. 13.---Et non (ID.). Id est, nec extollebantur prosperis, etc., usque ad sit in fletu remissa.

Bethsames. Domus solis. Haec est Ecclesia a sole justitiae illustrata. Bethsamitas in valle frumenta metere, est doctores Ecclesiae annonam verbi Dei in humilitate tractare. Lapis in agro Josue, Christus in Ecclesia sua. Ligna plaustri, crux Christi. Vaccas super lapidem immolare, est conversos a saeculo in Christi imitatione mortificare.

VERS. 17.---Azotus unum. (HIERON., ubi supra.) Quinque anos et quinque mures, quinque civitates dederunt. Reliquae autem civitates provinciarum et villae quae erant absque muro, mures tantum, unde: Ab urbe murata usque ad villam quae erat absque muro, etc.

[Col. 0548D] VERS. 18.---Abel. Civitas est in termino Israel, quae ante Bethsames vocata, nunc vocatur Abel: vel propter luctum super viris Bethsamitibus ibi factum, vel propter distinctionem civitatis a Bethmaca, de qua exclamavit mulier sapiens ad Joab: Qui interrogant, interrogent in Abela (II Reg. XX).

VERS. 19.---Percussit, etc. Qui cum non essent Levitae, ausi sunt videre arcam. Hoc ne pateretur, in Exodo populus longe stabat, solus Moyses ascendit ad Dominum. Percussit, etc. (HIERON.) In Hebraeo habetur: Et percussit de populo septuaginta viros: et quinquaginta millia viros, septuaginta viros, judices.

(SEPTUAG.) Hebraei dicunt, nulli licebat detectam videre arcam nisi pontifici: percussi ergo sunt, eo [Col. 0549A] quod indigni essent, vel indigne accessissent, vel non custodissent arcam.

VERS. 21.---Miseruntque. (RAB.) Significatur translatio testamenti Domini a Judaeis ad gentes, quia cum illi carnali observantia atque Pharisaeorum superstitionibus legem foedarent, Christi et discipulorum ejus doctrinam recusaverunt; unde: Vobis Oportebat primum loqui verbum Dei, sed quia indignos vos judicastis, ecce convertimur ad gentes (Act. XV).

Cariathiarim. (ID.) Interpretatur villa silvarum, de qua dicitur: Donec inveniam locum Domino, tabernaculum Deo Jacob. Ecce audivimus eam in Ephrata, invenimus eam in campis silvae (Psal. CXXXI). Locus enim Domini est tabernaculum pectoris Christiani populi. Civitas enim silvarum, id [Col. 0549B] est conventus gentium, est locus aptus ad suscipiendam arcam. In domo Aminadab, qui interpretatur: pater meus spontaneus, et dicere potest voluntarie scilicet tibi.

(ID.) Cariathiarim, civitas est saltuum, una de urbibus Gabaonitarum pertinens ad tribum Judae, nono milliario euntibus ab Elia Diospolim: de hac fuit Urias propheta quem interfecit Joachim in Jerusalem, sicut scribit Jeremias.



CAPUT VII.

VERS. 1.---Gabaa. (RAB.) Collis animae humilium, unde: Suscipiant montes pacem populo, etc., id est montes majores animae colles minores. Seu etiam Gabaa interpretatur sublimitas, ubi Eleazar [Col. 0549C] sacerdos constituitur.

Eleazarum. (ID.) Dei adjutorium. Bene autem qui hoc nomine vocatur, ad arcam Domini custodiendam eligitur, quia sancti viri quidquid habent boni, Deo attribuunt, non sibi. Unde: Sufficientia nostra ex Deo est, qui idoneos fecit nos ministros Novi Testamenti (II Cor. III).

VERS. 2.---Annus vicesimus erat, quando septimo anno regni Saul allata est in castra de Cariathiarim.

Annus vice. (RAB.) Non ita intelligendum est, etc., usque ad quia nulla societas lucis ad tenebras.

VERS. 6.---Masphath. Civitas est in tribu Juda juxta Cariathiarim.

(RAB.) Masphath. Speculatio, vel contemplatio, [Col. 0549D] etc., usque ad et ad amorem patriae coelestis intentos esse perspexerit.

Hauseruntque aquam, etc. Ut sicut aqua effusa non redit, sic nec ipsi redirent ad idololatriam.

VERS. 9.---Agnum lactantem. Agnus oblatus pro populo Dei victoriam praestat, et per passionem Christi daemonibus superatis, pax data est fidelibus.

(RAB.) Innocentem vitam igne charitatis accensam.

(RAB.) Cum per praedicatores Evangelii Dominus intonat, spiritales hostes in fugam convertuntur coram Israel, id est populo Dei, et persequuntur eos usque in domum agnitionis: usquequo, scilicet omnis error expurgetur, et Deus vere cognoscatur.

[Col. 0550A] VERS. 11.---Betchar. (ID.) Domus agnitionis, vel domus agni.

VERS. 12.---Et posuit eum. Alia editio: inter Masphath novam et veterem et vocavit nomen ejus Abenezer, vel Abongener, id est lapis adjutorii. Haec est medietas Salvatoris, per quam transeundum est a Masphath veteri ad novam, id est ab intentione qua exspectatur in carnali regno beatitudo falsa, ad intentionem qua per Novum Testamentum exspectatur in regno coelorum beatitudo vera, qua quoniam nihil est melius hucusque adjuvat Deus. Masphath intentio sedentium. Lapis inter haec, Christus inter intentionem Veteris Testamenti, et Evangelii praedicationem positus: ipse lapis propter firmitatem adjutorii, quia suos contra daemones adjuvat [Col. 0550B] dimicantes.

Hucusque auxiliatus. Quia qui hos terminos transcendunt, ut haeretici, auxilium Dei non merentur.

VERS. 14.---Eratque. Christus est nostra pax, qui fecit utraque unum, per quem facti sunt prope qui erant longe.

VERS. 16.---Galgala. Civitas est ubi Josue populum secundo circumcidit, et Pascha celebravit, et deficiente manna, Israel usus est panibus triticeis, ubi et lapides sunt translati de alveo Jordanis, ubi tabernaculum testimonii multo tempore fuit. Haec cecidit in sortem Judae: et usque hodie ostenditur locus in secundo a Jericho milliario hominibus illius regionis venerandus. Sed juxta Bethel quidam aliam Galgalam suspicantur.

[Col. 0550C] Galgala interpretatur volutatio vel revelatio. Bene ergo propheta in Bethel et in Galgala, et Masphath judicavit Israel, et revertens in Ramatha in domum suam judicavit ibi Israel; et aedificavit ibi altare Domino, exemplum tribuens judicium esse faciendum in domo Dei, non indiscrete vel malivola mente, sed secundum quod Scriptura revelaverit, et intentione bona et amore fraterno, et sic esse revertendum in Ramatha in domum nostram, id est, ad interna pectoris, ut vacemus contemplationi, et in altari fidei gratas hostias operis et veritatis offeramus.

VERS. 17.---Aedificavit etiam ibi, etc. Lex praecepit, non aedificari altare, nisi ubi Dominus elegisset; sed ne immolarent diis construxit altare, in quo non reprehenditur.



CAPUT VIII.
[Col. 0550D]

VERS. 1.---Factum est, etc., posuit filios. (RAB., in lib. Reg., tom. II.) Quia secundum Josephum alterum in Bethlehem, alterum in Bersabee posuit.

VERS. 2.---Abia. (ID.) Pater dominus, vel pater fuit. Bene ergo qui in inchoata justitia non permanserunt, et paternitatem Domini neglexerunt. Fuit Deus vel Pater fuit, nominati sunt, ut significentur paternitate Dei indigni.

VERS. 3.---Et non ambulaverunt. Quia pro munere opprimebant justitiam, ad epulas pretiosaque convivia declinantes.



CAPUT IX.
[Col. 0551A]

VERS. 2.---Vocabulo Saul. (RAB., in lib. Reg., tom. II.) Saul qui offenso Deo factus est rex super Israel, etc., usque ad et de placito turbulentus factus est.

(ID.) Quia Saul asinas patris sui quaerens venit ad prophetam a quo unctus est, significat quod Judaei stultitiam carnalis sensus sequentes, per errores devios luxum mundi perquirunt; asinus enim brutum et luxuriosum animal est. Et ad prophetam venientes, id est, Mosen, audiunt asinas esse inventas, id est, bona terrae sibi esse debita, a quo etiam unctionis oleum et regni gubernaculum promittitur, in quibus ad tempus fratres suos de manu hostium eriperent.

[Col. 0551B] (ID.) Secundum praesentis vitae justitiam.

(ID.) Hoc magis ad Christum pertinet, de quo dicitur: Ecce puer meus electus quem elegi (Isa. XLIV). Et alibi: Quis similis Deo in filiis Dei (Psal. LXXXVI)?

Stateris. Stater siclus est qui habet viginti obolos, id est, denarios decem.

VERS. 7.---Demus homini. Quamvis dare decreverint, non legimus quod Samuel acceperit, si tamen accepisset, non reputaretur in divinationis praemium, sed in prophetae stipendium.

VERS. 9.---Olim in Israel. Ut ait Beda, non historiographi, sed Esdrae verba sunt.

Videns. Dicitur propheta, quia per Spiritum praenoscit futura.

VERS. 11.---Clivum, etc., egredientes ad hauriendam [Col. 0551C] aquam. Clivus ascensus montis flexuosus.

VERS. 16.---Et unges eum ducem. Saul unctus Christum significat, qui et ipse Christus appellatus est; unde, Quare non timuisti mittere manum in Christum Domini (II Reg. I)?

VERS. 19.---Omnia quae. (RAB.) Tradunt Hebraei fuisse in corde Saul, quia rex esset futurus, cum vidisset per visum se in vertice arboris palmae collocari, quod est signum regnaturi.

VERS. 22.---Assumens ita. Quod Samuel Saulem in excelsum duxit, refectionem tribuit, significat prophetas populum Hebraeorum doctrina sua ad altiora provocantes, ut scientia spirituali refectus, in culmine virtutum consistat, nec relabatur ad [Col. 0551D] vitia.

Triclinium. Coenaculum, a tribus lectulis discumbentium.

VERS. 24.---De industria, id est, de Providentia, datur intelligi, quod jam comederat, licet non plene, quia revelante Domino quod veniret Saul, convivium dilatum est.

VERS. 27.---Cumque descenderent. Descenderunt de excelso, ut in aliquo secretiori loqueretur de regno et ungeret eum.



CAPUT X.

VERS. 1.---Tulit autem. Lenticula vas fictile quadrangulum, in latere habens foramen per quod fragilitas regni designatur.

[Col. 0552A] VERS. 6.---Et prophetabis cum eis. Judaei tradunt eum prophetasse de futuro saeculo, de Gog et Magog, de praemiis justorum et poenis malorum.

VERS. 7.---Quando ergo. Quasi his signis nosse poteris quod Deus te regem fore voluit. Ideo in omnibus regaliter age, quia Dominus tecum est.

VERS. 8.---Septem diebus, subauditur in consecratione regni tui, sicut in consecratione sacerdotum septem diebus offerebantur victimae.

VERS. 10.---Et venerunt. Significat quod Judaeis omnia quae Moyses et prophetae praedixerant, evenerunt. Ipsi vero libros legis et prophetarum tenentes, divinare videntur, cum futura mysteria de Christo et Ecclesia in eis scripta pronuntiare noscuntur.

[Col. 0552B] VERS. 12.---Et quis. Quasi quis major illo in dignitate et sapientia? Potest ergo tanquam pater et magister inter prophetas versari. Et quis pater eorum id est prophetarum, subauditur nisi Deus.

Mystice, seniores Israel, reprobato Samuele, regem sibi petierunt, et Scribae cum Pharisaeis, repulso Christo vero sacerdote, clamaverunt: Non habemus regem nisi Caesarem (Joan. XIX), unde Samuel interpretatur: nomen ejus Deus; Saul, petitus sive petitio, qui a populo est postulatus, Barabbas intelligitur. Cis durus vel vomens; Abiel, pater meus Deus, Judaei enim duri et vomentes Deum Patrem confitendo, Filium negant; sed qui negat Filium, negat et Patrem qui misit eum (I Joan. II). Saul asinas patris quaerens, in regno assumptus est. Salvator a [Col. 0552C] Patre missus ad oves quae perierant domus Israel, super cunctum populum in regem constitutus est. Tot enim sunt asinae quot oves. Saul accepit armum, et Christus principatum (Matth. XV). Saul a Samuele est unctus, et Unigenitus a patre spirituali unctione delibutus. Ab numero Saul supereminebat, quia caput nostrum super nos est Christus (I Cor. XI).



CAPUT XI.

VERS. 1.---(RAB.) Jabes sensus: Galaad acervus testimonii. Naas, id est serpens, scilicet diabolus ascendit contra sensum testimonii Scripturae eruditum.

VERS. 2.---Et respondit. Bellum Naas, bellum haereticorum contra Ecclesiam significat. Naas interpretatur serpens, Ammon comprimens vel coangustans, [Col. 0552D] vel populus moeroris. Jabes exsiccata; Galaad acervus testimonii; Naas ergo significat serpentem antiquum, qui est princeps Ammonitarum, id est haereticorum. Hic est enim populus moeroris, qui non habet gaudium Spiritus sancti, qui disponit foedus cum populo Ecclesiae, ut eruat oculos dextros, visum scilicet sanae orthodoxae fidei. Sinistrum relinquit oculum, ut scilicet prava tantum sentiat. Sed mens fidelium exsiccata a sorde vitiorum, acervum testimonii, id est, scientias sanctae Scripturae congerit, quibus viriliter resistat hosti.

VERS. 8.---In Bezech. (RAB., in lib., Reg., tom. II.) Urbe, scilicet Adonibezec, etc., usque ad per totum orbem Ecclesia diffundat.

[Col. 0553A] VERS. 11.---Dispersi sunt. Quia congregatio pravorum, charitatis et fidei unitate non jungitur, abinvicem dissensione separatur; unde: Inimici tui, Domine, peribunt et dispergentur (Psal. XCI).



CAPUT XII.

VERS. 17.---Messis tritici. (RAB.) Collectio scilicet gentilis populi ad fidem.

Voces. Id est, tonitrua et pluvias. Non est consuetudo Judaeae in tempore aestatis pluere.



CAPUT XIII.

VERS. 1.---Filius unius anni, etc. (RAB.) Per anticipationem dicit de Isboseth filio Saul, etc., usque ad et non toto tempore vitae suae populum judicaverat ut alii.

[Col. 0553B] VERS. 2.---Gabaa. (ID.) Urbs est Phinees filii Eleazari, etc., usque ad viri cum Saul remanentes catholici Christo firmiter adhaerentes.

VERS. 6.---Absconderunt se in speluncis. (ID.) Absconsis scilicet, etc., usque ad sociaverunt se cum suis in praelio.

VERS. 13.---Stulte egisti, nec. (ID.) Videtur quibusdam Saul inculpabiliter sacrificasse, etc., usque ad et ideo merito culpatur et stultitiae arguitur.

Quod si non fecisses. (EUCH. in lib. Reg. ex Aug.) Non sic accipiendum est quasi Dominus Saulem in aeternum paraverit regnaturum, et hoc noluerit servare peccanti: sciebat enim peccaturum. Sed praeparaverat regnum ejus, in quo esset figura regni aeterni, unde addidit: Et nunc regnum tuum non [Col. 0553C] stabit tibi. Stetit ergo et stabit quod in illo significatum est; sed non huic stabit, quia non fuerat regnaturus in aeternum; nec progenies ejus; ut saltem per posteros, alter alteri succedentes, videretur impleri quod dictum est in aeternum.

VERS. 14.---Sed nequaquam. Reprobatio Saulis, ablatio regni Judaeorum. David ei superstes, Christus populo Judaeorum successurus.

Quaesivit sibi. Non quasi ubi sit nesciens, sed per hominem more hominum loquitur, quia et sic loquendo nos quaerit. Non solum enim Deo Patri, sed ipsi quoque Unigenito, qui venit quaerere quod perierat, sic jam non eramus ut in ipso essemus electi ante mundi constitutionem. Quaeret ergo sibi, dixit: suum habebit, unde in Latina lingua hoc [Col. 0553D] verbum accipit praepositionem, et acquirit dicitur; quod satis apertum est. Sine praepositione etiam quaerere intelligitur acquirere, ex quo lucra vocantur quaestus.

Virum juxta cor. David significat, vel ipsum mediatorem Novi Testamenti, qui figurabatur in chrismate in quo unctus est David, et progenies ejus. (RAB.) Diabolus quoque per paganos, etc., usque ad sed futuram inquirimus.



CAPUT XIV.

VERS. 1.---Jonathas. Columbae donum. Hi sunt qui dono Spiritus sancti replentur, per quos Dominus haereticorum conventus dissipat, atque in fugam [Col. 0554A] vertit. Armiger ejus spiritualium discipuli, qui non per plana, sed ardua iter arripiunt: quia sacerdotes hostibus contraire nequeunt, si non per arctam viam gradientes, inter utrumque Testamentum, et inter prospera et adversa, quasi duos scopulos dextra laevaque, incedunt, et ad alta contemplationis toto animi nisu conscendunt. Jonathas non nisi provocatus ad hostes transit: quia catholici adversus haereticos non contentionem commovent, nisi prius ad certamen provocentur. Jonathas ergo in agro culturae hostes prosternit: et doctores in meditatione Scripturae haereticos vincunt.

VERS. 27.---Porro Jonathas. Columbae donum. Hic eos significat qui, accepta Spiritus sancti gratia, mundi parant spernere illecebras. Non enim potest [Col. 0554B] contra allophylos spirituales, id est daemones, viriliter pugnare, qui mundi dulcedinem nescit declinare.

Illuminati sunt. (RAB. ex Euch.) Non ad videndum, etc., usque ad et fraternis orationibus indigere.

VERS. 33.---Populus peccasset Domino comedens. (RAB.) Peccasse Domino, etc., usque ad et cum sanguine comedisse.

VERS. 34.---Occidite super istud, etc. Ut fluat sanguis ad terram. Vel comedit cum sanguine, quia ante sacrificium vespertinum comederunt, quod post stragem usus erat fieri ante cibum. Vel in hoc peccaverunt (ut placet quibusdam) quod ad ostium [Col. 0554C] tabernaculi victimas suas non duxerunt.

Et occiderunt. Occisio animalium est baptisma, in quo vetus homo moritur. Ingens saxum, super quod fiebat occisio, fides est, sine qua non moritur vetus homo. Mactatio in terra, haereticorum baptisma. Cujus sanguinem comedunt, quando absque purificatione peccatorum sibi lotos aggregant. Haec animalia de Philisthaeis capta significant aut de haereticis reductos, aut de gentilitate conversos: illos imperiti rebaptizant; istos, aliter quam Ecclesia tradit, baptizant. Quos Christus velut Saul in fide sua quasi super saxum grande occidendos boves et oves, id est indifferentias hominum baptizari praecepit.

VERS. 35.---Tunc primum coepit aedificare altare Domino, etc. Quia obedienter et recte. Superius [Col. 0554D] vero cum increpatus est a Samuele, non dicitur aedificasse Domino, quia inobedienter aedificavit.

VERS. 38.---Applicate huc universos angulos populi Angulos populi principes vocat, quibus hinc inde populi tanquam angulis parietes adhaerebant.

VERS. 44.---Haec faciat. Juramentum Hebraeorum, quod per contrarium intelligitur, quasi diceret: Malum quod tibi debetur, mihi imputetur, si te non interfecero.

VERS. 45.---Qui fecit. Multum prosunt transacta bona. Nisi enim Jonathan praeterita bona juvissent, imminentia mala non evasisset. Non enim injustus Deus ut obliviscatur bonorum.



CAPUT XV.
[Col. 0555A]

VERS. 1.---Et dixit, etc. Bovem, etc. (RAB. in lib. Reg., tom. II.) Ideo jubet Dominus demoliri jumenta Amalec, etc., usque ad subsannationem Dei in coelum projecerunt.

VERS. 6.---Dixit Saul Cinaeo. (ID.) Cinaeus ipse est Jethro cognatus Mosi, etc., usque ad multitudinem populi.

VERS. 11.---Poenitet me. (GREG. in lib. Reg.) Hac increpatione superbia regis abjicitur, etc., usque ad ut ad majora et semper ex humilitate ascendamus.

VERS. 17.---Nonne cum. (GREG., lib. XXXIV Moral., et apud Euch.) Parvulus est in oculis suis, etc., usque ad unde: Ducem te constituerunt, noli [Col. 0555B] extolli, sed esto quasi unus ex illis.

VERS. 22.---Melior est, etc. (RAB. in lib. Reg.) Quia per victimas aliena caro, etc., usque ad Paulus autem audacter dicit: Ego non solum ligari in Jerusalem, sed etiam mori paratus sum (Act. XXI).

VERS. 26.---Non revertar. (ID.) Alia editio, etc., usque ad hic minatur et non permanet.

VERS. 27.---Ille autem. Sicut in passione Domini pontifex vestimentum scidit, ita et Saul vestem prophetae. Per utramque enim potestatem, regalem scilicet et sacerdotalem, scissio facta monstrat regnum Judaeorum et sacerdotium stare non posse, quia verum regem et sacerdotem, id est Christum, noluerant recipere.

(RAB. ex Aug.) Iste cui dixit, etc., usque ad non [Col. 0555C] secundum humani generis unam eamdemque naturam.

VERS. 28.---Scidit. Quamvis postea regnaverit quadraginta annis, sed tunc promeruit ut a stirpe sua scinderetur, et traderetur meliori, id est, David, et a Saul, id est, Judaeis aufertur regnum, et traditur Christo. Corrigit regem de inobedientia, quia mandatum Domini non implevit, et praedicit amissionem regni. Merito autem regnum perdit, qui tenere nescit. Ille autem bene regit, qui superiori obedit et inferioribus auctoritatem suam anteponit.

VERS. 33.---Et in frusta. Cum legunt quidam in Scripturis, quod sancti nulli hostium parcant, dicunt eos crudeles, nec intelligunt in his verbis obumbrata mysteria: ut pugnantes, scilicet, adversus vitia [Col. 0555D] nullum penitus relinquamus. Si enim pepercerimus reputabitur nobis in culpam, sicut Sauli, qui regem Amalec vivum reservavit. Sancti vero, sicut Samuel, nullum peccatum dimittunt impunitum.



CAPUT XVI.

VERS. 7.---Ne respicias. Reprobatis majoribus filiis Isai minimus ad regnum eligitur, quia spreto Judaico sacerdotio, et regno prioris populi, Christus caput minoris populi, rex et sacerdos factus est.

VERS. 11.---Parvulus. De officio pecorum factus est David rex hominum: Christus autem ab ovili Judaicae plebis ad regnum gentium translatus est. (GREG., lib. I Moral., cap. 6; lib. XVIII, cap. 6.) [Col. 0556A] Diabolus, licet afflictionem justorum semper appetat, etc., usque ad potestas nisi a Deo non est.

VERS. 16.---Scientem psallere, etc. (RAB. ex Euch.) Erat David canticis musicae eruditus, etc., usque ad quasi dulcedine citharae locutionis nostrae tranquillitate revocetur.

VERS. 23.---Refocillabatur Saul. Ante enim vexabatur a daemonio usque ad suffocationem. Refert Boetius philosophum quemdam tactu citharae daemonium ab obsesso corpore pepulisse.



CAPUT XVII.

VERS. 1.---Congregantes. (RAB. in lib. Reg.) Azeca. Civitas est Chananaeorum in tribu Juda ad quam usque persecutus est Josue quinque reges, et hodie villa vocatur Azeca inter Eleutheropolim et Heliam, quae [Col. 0556B] interpretatur fortitudo et decipula.

Dommim. Vicus est in tribu Juda in finibus Eleutheropolis, distans ab ea septem et viginti milliaribus. Dommim interpretatur silentium vel gaudium.

VERS. 2.---Terebinthi. Terebinthus est in Sichimis, sub qua abscondit Jacob idola juxta Neapolim.

VERS. 4.---Spurius. Quia ignobili patre, matre vero nobili natus erat.

VERS. 12.---Octo filios. (HIERON., quaest. Hebr., tom. III.) In Paralipomenon tantum septem dicuntur, etc., usque ad Nathan quoque prophetam dicit Isidorus de Gabaonitis fuisse.

VERS. 14.---David. Et octavus qui in regno eligitur, hic est Christus, qui semetipsum exinanivit, formam [Col. 0556C] servi accipiens (Philip. II), quia et per gloriam resurrectionis regnum in gentibus adeptus est.

VERS. 21.---Direxerat enim aciem Israel, sed Philisthiim. Pugna Philisthinorum contra Israel, pugna daemonum contra Ecclesiam accipi potest. Goliath vero superbiam diaboli significat: quam David, id est Christus, singulari certamine prostravit et populum Dei eripuit. Qui leonem et ursum necavit, diabolum scilicet et Antichristum, alterum nunc latenter insidiantem, alterum postea manifeste saevientem. Provocavit superbia humilitatem, diabolus Christum. Accepit arma bellica David quae pro aetate et parva statura portare non potuit, et abjecit. Accepit quinque lapides de flumine et posuit in vase pastorali: his armatus vicit. Sic Christus tempore revelationis [Col. 0556D] Novi Testamenti insinuandae et commendandae gratiae, deposuit corporalia sacramenta legis, quae non sunt imposita gentibus, quae in veteri lege legimus et non observamus, sed ad aliquam significationem praemissa et posita intelligimus: haec deposuit tanquam onera legis, et ipsam legem accepit. Quinque enim lapides, quinque libros Mosi significant. Tulit quinque lapides de flumine, id est de hoc saeculo. Labitur enim mortale saeculum. Erant tanquam in flumine lapides in primo populo. Illic vacabant, et nihil proderant. Transibat supra fluvius. Sed David accepit gratiam, ut lex esset utilis quae sine gratia impleri non potest. Plenitudo enim legis charitas est (Rom. XIII). Quia ergo legem gratia facit impleri, [Col. 0557A] significatur enim gratia lacte, hoc est enim in carne gratuitum; ubi vero mater non quaerit accipere, sed dare, gratis dat, et contristatur si desit qui accipiat. Ostendit David legem sine gratia operari non posse; cum illos quinque lapides, quibus significatur lex in quinque libris, conjungere volens gratiae, posuit in vase pastorali, quo lac solebat mulgeri. His armatus processit contra superbum. Tulit lapidem unum, et dejecit unum, in fronte percussit et cecidit ex eo loco corporis ubi signum Christi non habuit. Quinque accepit, unum misit. Quinque libri electi sunt, sed unitas vincit. Plenitudo ergo legis charitas, ut ait Apostolus. Sufferentes invicem in dilectione, solliciti servare unitatem Spiritus in vinculo pacis (Eph. IV). Illo dejecto, gladium abstulit, caput illi abscidit. [Col. 0557B] Christus diabolum de suis membris occidit, quando crediderunt magi, quos ille in manu habebat, et de quibus alios trucidabat, convertentes linguas suas contra diabolum, et sic Goliae gladio suo caput abscinditur.

VERS. 28.---Novi superbiam tuam, et nequitiam cordis tui, quia. (RAB.) Putabat in eo tumorem propter Samuelis unctionem, quasi ex ea audaciam sumpsisset, et timebat ne si congrederetur cum Philisthaeo interficeretur. Unde subdit, ut videres praelium descendisti, id est, in hoc superbus appares, quod cum non habeas consuetudinem praeliandi, actus praelii quasi miles sciscitaris.

VERS. 29.---Nunquid non verbum? (ID.) Quasi diceret, est, quia non est voluntas praeliandi, sed ut [Col. 0557C] scirem quod nesciebam. Audaciam tamen ex eo sumpserat, quod Spiritum sanctum acceperat; expertus auxilium Dei in leone et urso, et ideo audacter se obtulit ad singulare certamen, non tam victoriae cupidus, quam ultor blasphemiarum Dei et injuriarum populi.

VERS. 41.---Ibat autem. (RAB. in lib. Reg.) Allegorice, Philisthaei daemones, etc., usque ad quasi elatum Goliam gladio suo detruncant.

VERS. 51.---Et tulit. (RAB. ex Greg.) Vir quoque catholicus colligit testimonium Scripturae, etc., usque ad haereticos suis sententiis vincimus.

Caput. David caput Philisthaei tulit in Jerusalem, ut terreret eos, murorum firmitate et altitudine insuperabiles se esse fidentes, ut non discrederent se ab [Col. 0557D] illo vincendos esse.

VERS. 55.---De qua. (AUG.) Quod Saul et Abner ignorant David apud eos diutius commoratum, fecit barba, quae adolescenti creverat dum absens fuerat.

Vivit. (RAB.) Huic simile est illud: Benedixit Naboth Deo et regi. Quia non vivat anima tua, rex, si novi, vel videam mortem tuam si novi. Si quoque conjunctio aliquando pro non ponitur, secundum illud: Si introibunt in requiem meam (Psal. XCII), id est, non introibunt, unde patet sic exponi: Si novi, id est, non novi.



CAPUT XVIII.

VERS. 1.---Et factum est, etc., et dilexit, etc. [Col. 0558A] (RAB. in lib. Reg.) Jonathas dilexit David: vir videlicet bellicosus juvenem aptum pugnis. Jonathas significat eos qui de Judaeis in Christum crediderunt et, percepta gratia Spiritus sancti, pro Christo relictis omnibus ipsum secuti sunt. Unde Petrus: Ecce nos reliquimus omnia, et secuti sumus te (Matth. XIX). Sic enim Jonathas dedit David vestimenta sua a tunica usque ad balteum, cum credentes omnia quae habuerant, in Christi servitium contulerunt.

VERS. 7.---Percussit Saul, etc. Hoc fuit seminarium odii contra David. Sic Judaei audientes Christum quem crucifixerant, in ecclesiis praedicari, et victoriam qua hostem antiquum vicit et credentes in laude ejus gratulari, graviter tulerunt.

Saul mille. Scilicet eos qui fugientes occisi sunt.

[Col. 0558B] David decem millia. Scilicet Philisthaeum qui, uno dejecto, omnes in fugam misit.

VERS. 10.---Tenebatque. Sic praedicante Christo Evangelium, Judaei conabantur mortem inferre. Sed dum ille ad salutem gentium secedit, tantum nocuere seipsos.

VERS. 17.---Dixitque. (ISID. in lib. Reg., tom. V, cap. 11.) Saul callidus simulator studuit alligare David Michol filiae suae, etc., usque ad locutionis tranquillitate revocetur.

VERS. 27.---Percussit, etc., et attulit, etc. (RAB.) Sic Christus prius in gentibus clarificatus est, quando Synagogam sibi copularet, et prius in gentibus immunditiam resecuit. Cum enim plenitudo gentium intraverit, tunc omnis Israel salvus fiet (Rom. XI).



CAPUT XIX.
[Col. 0558C]

VERS. 3.---In agro, etc. Quo consolandi causa venire consueverat, ubi occidi David condictum fuerat.

VERS. 11.---Misit ergo. (RAB.) Hoc non ad crucem Christi, sed ad passionem pertinet, etc., usque ad quasi peccatorem persequuntur.

VERS. 13.---Pellem. Inde pulvillus consutus fuit qui, intonsis pilis, caput involuti hominis in lecto mentiretur.

VERS. 18.---In Ramatha. Civitas Saulis est in tribu Benjamin in sexto milliario ab Helia ad septentrionalem plagam contra Bethel, alia Ramatha est in tribu Aser. Bene conveniunt haec nomina rebus gestis [Col. 0558D] ipsis, quia prophetarum dicta et celsitudinem habent scientiae et venustatem eloquentiae.

VERS. 21-22.---Misit tertios, etc. Abiit, etc. (RAB.) Saul quoque et nuntii ejus Judaeos significant, qui dum adversari Christo cupiunt, habent in ore sacramenta legis, et prophetarum ad Christi testimonium, et cum Ecclesia quasi cum prophetis de Scripturis disputant, sicut illi cum prophetis prophetabant.

VERS. 24.---Prophetavit. Isti prophetae religiosi viri erant, dicti Nazareni, qui non bibebant vinum, et vacabant semper canentes hymnos et psalmos.

Nudus. Et Judaei fide atque sacerdotio et regno nudati, legem et prophetas in ore habent.

Num et Saul. Proverbium dicitur, quod in ore [Col. 0559A] loquentium saepe versatur. Mira enim res videbatur, hominem tam profanum prophetare. Et nos cum inscios videmus docere, recte dicimus, Num et Saul inter prophetas?

(RAB.) Magna quaestio hic oritur, etc., usque ad sed regalibus tantum intelligendum est.

(ID.) Item quaeritur, etc., usque ad quanto illis donis non bene usi sunt.



CAPUT XX.

VERS. 3.---Uno tantum. (RAB.) Gradum vocat parietem, quo medio inter se et hostes, per domus fenestram evasit, ubi erant obsidentes.

VERS. 16.---Et requisivit. (ID.) Prolepsis est, id est, anticipatio, etc., usque ad sed Domino pro illo [Col. 0559B] vindicante.

VERS. 17.---Et addidit. (ID.) Ut a perditione inimicorum David ostenderetur immunis, quia diligebat eum secundum legem Dei. Qui etsi morte praeventus regnum terrenum cum eo sicut sperabat habere non potuit, absque ulla dubitatione regni coelestis consortium cum eo quem pro virtutibus diligebat, cum esset et ipse vir, virtutum accepit.

Nunquid: quasi dicat, Amas inimicum meum adversans mihi, in quo ostendis adulterino te conceptum concubitu. Nam legitime nati arctius amant patres.

(RAB.) Quid est quod Jonathas volens servare David, etc., usque ad sed quem Moses et prophetae praedixerant ignorabat.



CAPUT XXI.
[Col. 0559C]

VERS. 1.---Achimelech. (RAB.) Id est, frater meus rex, etc., usque ad apostoli a contagione Judaeorum fide sanctificati sunt.

VERS. 5.---Via. (ID.) In Hebraeo, etc., usque ad et periculo vitae urgente non vesceretur eis.

VERS. 6.---Dedit ergo. (ID.) Quantum ad prophetiam pertinet, etc., usque ad unde: Si me persecuti sunt, et vos persequentur (Joan. XV).

VERS. 7.---In tabernaculo Domini. (RAB.) In Heb. obligatus in conspectu Domini, forte enim voverat, quia aliquot diebus in tabernaculo Domini moraretur et vacaret orationibus.

Doeg Idumaeus. (ID.) Qui camelorum, id est, [Col. 0559D] infructuosi gregis et tortuosi custos erat, etc., usque ad quia nemo potest nocere Christo sacerdotum principi, qui victor coelos ascendit.

(RAB. ex Isid.) Achis interpretatur, etc., usque ad intus divina virtus, tanquam barba latebat.



CAPUT XXII.

VERS. 1.---Quod cum. (RAB.) Significavit quod Redemptor noster, peracta passione et redemptione humani generis, de Israelitica plebe in Judaea primum Ecclesiam collocavit, de qua et carnem sumpsit. Ubi fratres ejus, id est, apostoli et domus patris ejus, id est, qui crediderunt ex Judaeis, venerunt ad illum, et convenerunt ad eum omnes qui erant [Col. 0560A] in angustiis constituti, etc. Quibus scilicet, ait: Venite ad me, omnes qui laboratis et onerati estis, et ego reficiam vos (Matth. XI).

VERS. 2.---Aere alieno. (ID.) Censu scilicet peccatorum quem diabolo persolvunt, dum exhibent membra servire iniquitati ad iniquitatem; necesse est ut tales in amaritudine animi poenitentiam agant, et ad David veniant, id est, ad Christum cunctis gentibus desideratum, ut fiat eorum princeps. Ipse est enim judex vivorum et mortuorum, et princeps pacis, cujus regni non erit finis.

VERS. 5.---Dixitque Gad. (ID.) De improviso Gad inducitur. Nulla enim fit mentio ejus in praecedentibus, sicut et Elias, ubi dicitur: Et dixit Elias Thesbites de habitatoribus Galaad (III Reg. XVII). Ex ore igitur [Col. 0560B] Domini Gad propheta dixit ad David, ut non moraretur inter gentes in terra polluta, sed in terram Judae redeat, ubi juxta voluntatem Domini persecutionem sustineat.



CAPUT XXIII.

VERS. 11.---Descendet. (RAB.) Si hic steteris descendet Saul, et tradent te viri Ceilae in manus ejus: ergo voluntatem eorum indicavit. Viri autem Ceilae ingrati beneficiis David, quos de manibus Philisthinorum liberavit, Judaeorum infidelitatem significant et inconstantiam qui Redemptori suo ingrati apud saeculi potestates insidiantur. Ceila autem interpretatur ad fundam jacta, vel excellens sibimet. In circuitu impii ambulant (Psal. XI). Et, Stultus ut luna mutatur (Eccli. XXVII).

[Col. 0560C] VERS. 14.---Ziph. (RAB.) Apud se latitantem David Sauli prodiderunt, et cum eo de morte ejus tractaverunt. Ziphaei autem florentes vel germinantes interpretantur, et significant eos Judaeos, qui florem terreni regni appetentes, cum principibus suis de nece Christi tractaverunt, quomodo eum per discipulum suum perditum apprehenderent, et praesidi ad interficiendum traderent; et florentes saeculi Christum in membris, potestates scilicet hujus mundi produnt.



CAPUT XXIV.

VERS. 4.---Eratque ibi, etc. (RAB. ex Euch.) Rex ex improvisis exceptus insidiis, etc., usque ad ait Samuel: Dirupit Dominus regnum Israel de manu tua.

(GREG., Moral., tom. II.) Quid per Saul, nisi mali [Col. 0560D] rectores? etc., usque ad unde Moyses cum contra se et Aaron populum conqueri cognovisset, ait: Nos enim quid sumus (Exod. XVI)?

Vivit, etc. Defectiva litterae Josephus supplet: qui erant cum eo redarguebant eum. Servabat enim inimicum qui volebat delere eum, et sedavit eos, dicens: Vivit Dominus, etc.



CAPUT XXV.

VERS. 1.---Pharan. (RAB. in lib. Reg., tom. II.) Oppidum est in Arabia vicinum Saracenis, qui in solitudine erant: per hoc transierunt filii Israel, cum de monte Sinai castra movissent. Est autem contra australem plagam, et distat ab Haila contra Orientem itinere dierum trium. In deserto Pharan memorat [Col. 0561A] Scriptura habitasse Ismaelem, a quo Ismaelitae, qui nunc Saraceni dicuntur. Legimus et Chodorlaomor percussisse eos qui erant in deserto Pharan.

VERS. 3.---Nabal, etc. (RAB., ibid.) Vir durus et pessimus, etc., usque ad unde: Gaudium erit in coelo super uno peccatore poenitentiam agente (Luc. XV).

VERS. 18.---Sata. Satum est genus mensurae continens modium et semis Polenta est accuratissima farina. Uva passa dicitur quae priusquam maturescat ad solem diu exsiccatur, et sic servatur. Massas caricarum, id est, ligaturas de fructibus ficorum.

VERS. 29.---Erit anima, etc. (RAB., ex Euch.) Pulcherrima comparatione, etc., usque ad vel de rebus humanis ablati sunt.

VERS. 37.---Cum digessisset. (GREG.) Iracundos [Col. 0561B] melius corrigimus, si in ipsa irae commotione declinamus; perturbati enim, quid audiant, ignorant. Sed cum a se redeunt, tanto libentius exhortationis verba recipiunt, quanto se tranquillius tolerari erubescunt. Menti autem furore ebriae omne rectum quod dicitur, perversum videtur: unde et Nabal ebrio culpam suam Abigail laudabiliter tacuit, quam digesto vino laudabiliter dixit. Malum enim quod fecerat nocere potuit, quia ebrius non audivit.

VERS. 44.---Phalti filio. (RAB.) Sicut tradunt Hebraei, non cognovit eam Phalti, quia si cognovisset, David postea non recepisset eam, quia in lege prohibetur. Phalti enim de Gallim erat, id est de mundatione, id est de lege. Legis enim doctor erat de Baurim, id est de electis, quando Michol ei datur. Phalti enim vadens dicitur. quando aufertur; Phaltiel, [Col. 0561C] id est evadens a Deo dicitur: quia custodivit eum ne tangeret eam, ne fieret transgressor legis: tamen secutus est eam plorans usque Baurim prae gaudio, quia non tetigerat eam.



CAPUT XXVI.

VERS. 1-5.---Et venerunt Ziphaei, etc., Dormientem, etc. (RAB. in lib. Reg., tom. II.) Persequuntur Judaei Christum, etc., usque ad altitudinem coeli conscendit.



CAPUT XXVII.

VERS. 8.---Agebant praedas de Gessuri, et de Gerzi, etc. (HIERON., quaest. Hebr. in Reg.) Hi pagi non erant sub potestate Achis. Habitati in terra antiquitus dicuntur, quia quieti et securi habitati [Col. 0561D] fuerant, et nullius hostis deprecationes perpessi.



CAPUT XXVIII.

VERS. 3.---Samuel autem. (RAB. in lib. Reg., tom. II.) Samuel superius mortuus legitur: sed causa resurrectionis ejus repetitur, ad damnationem Saulis, qui relicto Deo, contra legem, pythonem consulebat.

VERS. 6.---Consuluitque Dominum. (RAB.) Sicut [Col. 0562A] Hebraei tradunt, jejunando et orando a Deo petebatur oraculum: et Deus illis per somnia revelabat futura, quod Saul fecisse non legitur.

Neque per sacerdotes. (ID.) In Hebr. Neque per [Figure: [Hebrew Text] 2Kb] urim, id est doctrinam, neque per ephod, scilicet quod sacerdos gerebat in pectore, in quo scriptum erat: doctrina et veritas.

VERS. 9.---Magos. Magi utuntur sanguine humano, et contactu mortuorum in maleficiis et divinationibus arioli solis verbis, id est incantationibus divinant. Pythius dicitur Apollo harum artium cultor, a quo Pythonissae, id est divini: hos Saul quasi zelo legis delevit, quia, ut aiunt, a daemonibus coacti David regem esse futurum praeconabantur.

VERS. 11.---Quem suscitabo. (AUG., epist. ad [Col. 0562B] Simplicianum, tom. II.) Quaeris utrum potuerit malignus spiritus excitare animam justi, etc., usque ad ut ad parem conditionem mortis referatur, quod uterque homo fuerit et mori potuerit, jam mortuus mortem vivo praenuntiavit.



CAPUT XXIX.

VERS. 5.---Percussit Saul. Invidentes gloriae David aiunt eum pugnasse tantum in decem millibus quasi minoris potentiae, Saul autem in millibus quasi innumerabilibus, nec addunt quot percussit invidentes illorum laudi, vel ne suos terrerent. In vetustissimis libris non habetur millibus: sed tanquam mille, et decem millia tantum.



CAPUT XXX.

VERS. 1.---Cumque Amalecitae. (GREG., lib. XXIX [Col. 0562C] Moral.) Considerandum est quid sit quod Amalecitae Siceleg invadunt et praedam capiunt, etc., usque ad quos communiter mundus habere despexit.

VERS. 21.---Substiterant. Ducenti lassi viri, qui cum sarcinis sunt relicti, significant infirmos Ecclesiae, qui cum spiritualibus viris currere nequeunt in via, sed quia fidem habent et opus bonum servant, a Christo praemium beatitudinis cum perfectis praecipiunt.



CAPUT XXXI.

VERS. 2.---Percusserunt Jonathan, etc. (RAB. in lib. Reg. tom. II.) Jonathan, Abinadab, etc., usque ad cum filiis periret.

VERS. 4.---Arripuit itaque. Gladio quo Amalecitis [Col. 0562D] contra praeceptum Dei pepercit, merito seipsum occidit: sic qui potestate pro communi utilitate accepta, aut non utitur aut abutitur, suo se nimirum gladio confodit, et quo ab hoste defendi debuerat, hostem potius juvat.

VERS. 11.---Habitatores. Quos Saul ab adversariis defenderat, rependunt quod possunt. Nos quoque benefactores nostros gladio peccati peremptos, quoad possumus, a Philisthinorum opprobrio eripiamus.




[Col. 0563]
LIBER SECUNDUS SAMUELIS, qui nobis SECUNDUS REGUM. (G)*



CAPUT PRIMUM.
[Col. 0563A]

VERS. 2.---Apparuit homo veniens de castris Saul, etc. (RAB.) Hunc aiunt Hebraei filium fuisse Doeg. Amalecites enim et Idumaeus unum est, quia filius primogenitus Esau Eliphan fuit, et hujus filius Amalec. Diadema autem et armillam a patre commendatam habeat.

VERS. 15.---Accedens, etc. Omnis qui proximo machinatur malum, vel de ejus gaudet interitu, justae retributionis poenam a judice superno meretur. Qui enim fodit foveam, incidit in eam (Prov. XXVI). Et, Os quod mentitur occidit animam (Sap. I): hic autem mentiebatur sese Saulem occidisse.

VERS. 18.---Filios. Filii Juda filii confessionis, [Col. 0563B] quos verus David vult arcu Scripturae muniri, ne per ignorantiam in conspectu daemonum succumbant.

Arcum. (RAB. in lib. Reg.) Quia Philisthiim sagittarii sunt, qua arte Saul interfecerant, eamdem belli artem vult eos discere, vel praecepit ut reges Juda docerent fortitudinem, ut fortes scilicet et intenti essent in timore Domini, ne perirent sicut Saul.

In libro. (RAB., ubi supra.) Legitur, vel, scriptum est. Hunc librum nusquam reperiri asseverant, sicut librum bellorum Domini, etc., usque ad quomodo Saul recedens a timore Domini per obedientiam periit.

Considera, Israel. (ID.) Qui remansisti, pro qua [Col. 0563C] culpa interfecti sunt, et praecave ne et tu in scelere eorum pereas.

VERS. 20.---Geth. Torcular, scilicet Hierusalem, quae occidit prophetas (Matth. XXIII), cui mors Domini et apostolorum in derisum fuit, et ob hoc precaepit verus David ne passio sua illis annuntietur.

VERS. 21.---Montes Gelboe, etc. (ID.) Alii excelsi, quia, scilicet, o Saul, inobedientia tua quasi idololatria in excelsis reputata est, quia scelus idololatriae est nolle acquiescere. Montes Gelboe uberrimi ante maledictionem fuerunt, quos hactenus maledictioni subjacere ferunt, nec unquam pluere ibi testantur.

Rex et propheta David, qui persecutoribus mala [Col. 0563D] non reddidit, cum Saul et Jonatha bello occubuissent in lamentatione sua Gelboe montibus maledicit: Montes Gelboe, nec ros, etc., usque ad et divina vis sententiam maledicentis implevit. Itaque pro regiae necis spectaculo poenam elementa solverunt.

(RAB.) Quid deliquerunt montes? etc., usque [Col. 0564A] ad qui apud se mortem regis suscipere iniquitate exigente meruissent.

VERS. 22.---A sanguine interfectorum. Sanguis et adeps robur praestant corpori, ita illi fortitudinem dabant subjectis, a quibus Saul et Jonathas interfecti sunt quasi non a rusticis. Vel ita Saul reprobatus est a Deo, et ab incircumcisis viliter interfectus, tanquam non esset unctus oleo, propter sanguinem interfectorum, scilicet septuaginta quinque sacerdotum qui Domino adipem adolebant, quos innoxios jussit Saul interfici.

Sagitta. Jonathan et Saul bellicosos et fortissimos significat fuisse, et laudat in eis decorem formae et constantiam animi.

(RAB.) Allegorice. Pius propheta David figuraliter [Col. 0564B] deflet Saul et Jonathan, etc., usque ad ne iterum ignominiose superati, gaudium inimicis faciant.



CAPUT II.

VERS. 1.---Igitur post. (RAB.) Ascensio David cum duabus uxoribus in Hebron significat convocationem duorum populorum in Ecclesiam catholicam. Hebron enim interpretatur conjugium. Sola autem Ecclesia, coelestis regis sponsa est. Illuc duxit David singulos viros cum domo sua, quia singuli fideles in illam societatem per Evangelii praedicationem convocantur, ubi non est distinctio Judaei et Graeci.

VERS. 4.---Veneruntque. (ID.) Quia superbis et contemptoribus gratiam Dei spernentibus, electi fama praedicationis et virtutum studio confitentur Christum [Col. 0564C] regem esse in populo suo, cui data est omnis potestas in coelo et in terra.

VERS. 5.---Dixitque. (ID.) Redemptori nostro multum placet, qui opera malorum qui in peccatis mortui sunt, oblivioni tradit damnando, nec ea quae Domino displicent imitatur, sed quae praecepit facere recordatur.

VERS. 8.---Isboseth. (ID.) Qui interpretatur filius confusionis, Abner auxiliante (qui interpretatur patris lucerna) regnavit super universum Israel, et sola domus Juda sequebatur David, quia solis credentibus et vere confitentibus sequentibus Christum, in caeteris error confusionis regnavit, diabolo instigante qui transfigurat se in angelum lucis (II Cor. XI).

[Col. 0564D] Circumduxit. In Heb. dicitur: Traduxit eum in Mahanaiim [Figure: [Hebrew Text] 2Kb] quod interpretatur castra, traduxit scilicet ultra Jordanem, et in castris regem constituit.

VERS. 11.---Et fuit. (RAB. in lib. Reg., tom. II.) Bene dixit, quod David septem annis et sex mensibus regnavit in Hebron, etc., usque ad condita [Col. 0565A] est autem ante septem annos quam Thanis urbs Aegypti.

VERS. 12.---Egressus. (RAB.) Hunc locum Josephus ita exponit, etc., usque ad hic persequebatur Abner in neutram partem declinans.

VERS. 18.---Porro Asael cursor velocissimus fuit quasi unus de capreis. (ID. ex Greg.) Asael significat eos quos vehemens arripiens furor in praeceps ducit, etc., usque ad quasi sine ferro moriuntur.

VERS. 26.---An ignoras quod periculosa sit desperatio? In Hebraeo habetur: An ignoras quod amarus erit finis, si populum delere niteris?



CAPUT III.

VERS. 1.---Facta est ergo. (RAB. in lib. Reg.) Domus [Col. 0565B] David coelestis Jerusalem, etc., usque ad et tandem secundum merita sua in profundum abyssi submergetur.

VERS. 2.---Natique. Sex filii qui nati sunt David in Hebron perfectionem sanctorum significant, qui de spiritali conjugio Christi et Ecclesiae per Spiritus sancti gratiam quotidie oriuntur.

VERS. 5.---De Egla. (RAB.) Haec est Michol, quae sola uxor dicitur, quia eam David in adolescentia sua primam sortitus est uxorem. Haec in partu dicitur occubuisse, unde in sequentibus scriptum est: Igitur Michol filiae Saul non est natus filius, usque ad diem mortis suae, quia in ipso partu occubuit.

VERS. 17.---Sermonem. (ID.) Abner hortatur universum Israel, etc., usque ad et fidem Christi [Col. 0565C] ubique persecuti sunt.

VERS. 29.---Fluxum seminis. Juxta litteram videtur imprecari effluentiam libidinis, leprae plagam, effeminationem, inimici subjacere gladio, mendicare.

Tenens fusum. (AUG.) Per ambitum verborum notantur qui fallaciam suam defendere nituntur.

Cadens. Qui gladio percutit gladio peribit (Matth. XXVI). Haeretici gladio oris perfodiunt, prius gladio impietatis confossi.

VERS. 39.---Delicatus. Antiqui delicata dicebant diis consecrata, quae nunc dicimus dedicata.



CAPUT IV.

VERS. 2.---Duo autem viri. (RAB. in lib. Reg., [Col. 0565D] tom. II.) Hi duo viri principes erant in exercitu Isboseth, et mortuo Abner, sicut tradunt Hebraei, consiliati sunt cum Miphiboseth ut Isboseth interficerent, et ipsum regem constituerent. Sed Miphiboseth consilium prodidit; ideo sic inducitur: Erat autem Jonathae filius pedibus debilis. Illi vero timore perterriti fugerunt in Gethaim, fueruntque ibi usque ad tempus illud, quo scilicet inde reversi domum Isboseth ingressi sunt.

Et ostiaria. (ID.) Ostiaria triticum purgat; etc., usque ad ne eam hostes penetrent foramine neglectae cogitationis.



CAPUT V.

VERS. 1.---Et venerunt. (RAB.) Sic omnes gentes [Col. 0566A] conveniunt ad Christum, et quasi blandiendo dicunt: Os tuum et caro tua sumus: cum in illo incarnationem quam ex nostra natura in virginis utero suscepit, diligunt et venerantur.

VERS. 3.---Seniores. (ID.) Prophetae, apostoli pari fide et devotione ad Christum concurrunt.

Unxeruntque. (ID.) David bis unctus dicitur, et Christus prius in Judaeis, post in gentibus principatum sumpsit.

VERS. 4.---Et quadraginta. (ID.) Quaeritur cur non in summa quadraginta anni et sex menses numerentur? etc., usque ad qui ex quaterdenis constat, temporum et rerum perfectionem significat.

VERS. 5.---In Hierusalem. Tradunt Hebraei quod Sem filius Noe, quem dicunt Melchisedech, condidit [Col. 0566B] Salem. Hanc postea tenuerunt Jebusaei, e quibus sortita est nomen Jebus. Inde Hierusalem, quasi Jebus Salem, post a Salomone Jerosolyma, quasi Jerosalomonia dicta est, quae postea ab Aelio Adriano vocata est Aelia.

VERS. 6.---Caecos et claudos. Qui sufficiunt contra te. Hoc dicebant fidentes muris. Aut ita: non ingredieris nisi nos auferas, quos inermes sicut caecos et claudos arbitraris et triumphare putas.

VERS. 7.---Cepit autem. (RAB.) Sicut Josephus ait, etc., usque ad quae merito arx Sion, id est speculationis vocatur, ut de ea recte dicatur: Factus est in pace locus ejus, etc. (Psal. LXXV).

David arcem Sion cepit, ablatis prius caecis et [Col. 0566C] claudis odientibus animam David. Sic Dominus primatum in Ecclesia gentium acquisivit, reprobatis ejus Scribis et Pharisaeis, qui caeci et claudi oderunt animam Christi, id est ejus vitam auferre conati sunt.

VERS. 8.---Domatum. Id est rectorum. Fistulas appellat aquae ductus de plumbo vel regula factos per quos aqua ibat super murum per totam civitatem.

Fistulas. Falsam scientiam seu haereticorum dogmata figurant, quae Dominus per Joab, id est, praedicatores destruit. Jebusaeus conculcans, haec est gentilitas, quae ante fidem praecepta Dei conculcabat. Item Jebusaeus calcatus, quia diabolus a Domino calcatur, et sub Joab calcandus subditur

VERS. 9.---Et aedificavit. A loco ita dicto, subaudi [Col. 0566D] murum: et intrinsecus subaudi alium murum, hoc est, munivit urbem duplici muro.

VERS. 11.---Misit quoque. Hiram vivens excelse, haec est gentilitas in Christo excelsa; nuntios mittit ad David, id est doctores ad Christum, et per eos cedrina ligna, id est incorruptos et fortes; et artifices, id est, eos quorum arte mentes sunt incorruptae, et tanquam lapides quatuor virtutibus quadratae, sic domus David, id est Ecclesia Christi aedificatur, et cognoscitur quod Deus nostrum David confirmavit regem super Israel, id est, videntes Deum.

(RAB.) Haereticorum ecclesias quae sub Christiani nominis titulo se manere gloriantur. Sed quia propter [Col. 0567A] lucra carnalia Christum sequuntur, non conjuges, sed concubinae vocantur. Nunc vero si reges plures uxores, vel concubinas habent, peccatum est: quia figurae transierunt, pro quibus hoc aliquando veniale fuit.

VERS. 13.---Natique sunt. Si per David significatur Christus, non immerito per filios ejus intelliguntur Christiani, qui sunt ex Judaeis et nationibus, quibus congruunt interpretationes neminum: Samua, audacia; Sobab, convertens; Jabahar, elegit; Elisua, Dei mei salus; Nepheg, applicans ori; Japhia, illuminat vel ostendit; Elisama, Deus meus audiens; Elioda, Deus meus scit; Eliphalet, Deus meus salvans.

VERS. 20.---Baal Pharasim. Interpretatur inimicorum [Col. 0567B] divisio. Potest dici sic locus vocatus, quia Philisthiim reliquerunt idola sua in loco ubi divisi sunt.

VERS. 23.---Pyrorum. In Hebraeo flentium, id est, idolorum, ubi scilicet idola erant in quibus confidebant quae flentium vocantur, quia fletu digna sunt, et cultores suos ad fletum miseriamque perducunt.

In cacumine. (RAB.) Pyrus dicitur ex Greco quod est ignis. Pyri sancti: cacumen, sublimitas vitae eorum; in qua flante Spiritu sancto intonuit praedicationis sonitus. Qui est gradientis, id est donum in carne advenientis, in cacumine pyrorum, id est super celsitudinem sanctorum, dum hic sonitus auditur a nostro David, Philisthaei intelligibiles [Col. 0567C] superantur.



CAPUT VI.

VERS. 1.---Congregavit. (RAB., ex Euch.) David Christum, etc., usque ad qui descendentes de Judaea docebant fratres: Nisi circumcidamini secundum morem Moysi, non potestis salvi fieri (Act. XV).

VERS. 2.---Sedentis. Super arcam erat tabula quam alis duo cherubim tegebant, inter quos Dominus apparebat et loquebatur.

(RAB., ex Greg.) In historia regis David et prophetae qua arcam Dei adduxisse dicitur, humilitas approbata, superbia damnata, et temeritas vindicata monstratur. David enim, qui coram arca humiliter saltare non erubuit, mox promissionem Filii Dei de [Col. 0567D] sua stirpe nascituri suscipere meruit, et conjux, quae humilitatem despexit, perpetuae sterilitatis poenas luit. Sacerdos quoque qui arcam temerarie tetigit, reatum sui ausus immatura morte purgavit. Ubi intuendum est quantum delinquat qui ad corpus Domini reus accedit, si ille morte multatur qui arcam, Dominici corporis figuram, minori quam debuit veneratione corripuit.

(GREG., l. V Moral., cap. 10.) Saepe quia intelligi non valent, etc., usque ad non meliorum facta vel dicta velut infirma judicarent.

VERS. 7.---Qui mortuus. (RAB., ex Euch.) Mortuo sacerdote non ausus est arcam divertere, etc., usque ad Aqua Gethaeus populus potest appellari, qui dicit, [Col. 0568A] Mihi autem absit gloriari nisi in cruce Domini (Gal. VI).

VERS. 11.---Tribus mensibus. (ID.) Quibus scilicet fides, spes et charitas significantur, etc., usque ad et ovium ducatum gerunt in martyrii sanguine coronans.

In organis. Id est, ad armum ligatis, dum manibus ferentis tanguntur. Aliud genus organi est quod cum aqua fit.

VERS. 14.---Ephod lineo, et David, etc. (RAB.) Non pontificali, sed linea veste, causa humilitatis, etc., usque ad inter flagella triumphavit.

VERS. 16.---Cumque intrasset arcam. (ID.) Cunctis exsultantibus et ad arcis coelestis introitum hymnos resonantibus, etc., usque ad quia qui verbum Dei [Col. 0568B] aure tenus percipiunt, absque boni operis proli diem perpetuae mortis exspectant.

VERS. 20.---Egressa Michol filia Saul in occursum David, etc. (GREG., lib. XXVII Moral., cap. 27.) Intueri libet quanta virtutum munera David perceperat, etc., usque ad tamen in se cervicem cordis valida discretionis calce deprimebat dicens: Eroque humilis in oculis.

Gloriosus. David cum arcam in Jerusalem transferret, a Michol subsannatus est. Et Christus cum Testamentum Novum in Ecclesiam suam transferret, Judaeis in cruce ludibrium fuit, nudus apparuit dum potentiam illis abscondens, carnis infirmitatem quasi ephod lineum ostendit. Ancillae servorum personam gestant sanctorum, inter quos per crucis [Col. 0568C] triumphum gloriosior effectus est: quem dum Michol irridet, gloriosior ancillis apparet, quae in typo Synagogae sterilis permansit.

Et nudatus. Nudatus non omnino, sed regalibus indumentis: et quia se coram Domino humiliare non erubuit, mox promissionem Filii Dei ex sua stirpe nascituri suscipere meruit.



CAPUT VII.

VERS. 3.---Omne quod est in corde tuo, vade et fac. (RAB. in lib. Reg., tom. III.) Patet quod prophetiae spiritus, prophetarum mentes non semper irradiat. Spiritus enim ubi vult spirat (Joan. III). Hinc Eliseus ait: Dominus celavit a me, et non indicavit mihi (IV Reg. IV). Quod Deus ex dispensatione [Col. 0568D] pietatis disponit: quia dum prophetiae spiritum dat et subtrahit, prophetantium mentes elevat in celsitudine, et custodit in humilitate, ut accipientes spiritum inveniant quid de Deo sint, et rursum prophetiae spiritum non habentes cognoscant quod sint de semetipsis.

(GREG., lib. VII Moral., cap. 17.) Mundus in se esse a vitiis debet, etc., usque ad necesse est ut instituere proximorum mentes erubescat.

VERS. 5.---Nunquid. (RAB.) Alia translatio, etc., usque ad ipse aedificabit mihi domum.

VERS. 10.---Et ponam locum. Tempus Salomonis describit, quo filii Israel pacem undique habuerunt, nec afflicti sunt sicut tempore Judicum.

[Col. 0569A] VERS. 16.---Et fidelis. (RAB., ex Aug. de Civit., lib. XVII, cap. 8.) Hoc vere de Christo dicitur, etc., usque ad locus ergo tam pacatae et securae habitationis aeternus est, ubi erit verus Israel, id est, videns Deum.

Et sedit coram. Sedere coram Domino, est beneficia ejus in humilitate confiteri.

Lex Adam. (RAB.) Scilicet hominis, ut tibi in simplicitate cordis et puritate serviat, et tu facias ei secundum misericordiam tuam, sicut mihi fecisti.

VERS. 23.---Quae est. In terra alia praeter electam, propter quam venit Dei Filius in mundum velut in Aegyptum, ut commercio sanguinis redimeret sibi populum acceptabilem, sectatorem bonorum [Col. 0569B] operum. Deum autem ejusdem populi hominem Dominicum intelligimus, quem de Aegypto, id est, mundo per uterum virginis assumpsit.

Ex Aegypto. Gente et Deo ejus vel gente et Deum ejus, gentem Israel, et Deum ejus Moysen de quo: Constitui te Deum Pharaonis (Exod. VII).

VERS. 27.---Invenit servus. Nihil corde fugacius, quod invenitur cum per discretionem restringitur.



CAPUT VIII.

VERS. 1.---Frenum. Quinque civitates erant Philisthinorum quae Israelem tributarium faciebant. Has tulit sibi David et fecit tributarias, sicut legitur: Percussit David Philisthiim, et humiliavit eos, et tulit Geth et filias ejus de manu eorum, etc. (I Paral. [Col. 0569C] XVIII.)

Frenum. Christus de aereis potestatibus triumphans, frenum erroris quod humano generi imposuerant confregit.

VERS. 2.---Coaequans. Non enim homines in terra viventes intantum humiliabantur, ut funiculo super extenso terrae apparerent aequales: sed adeo viles et contempti, ut in nullo plus valerent, quam terra quae nullos homines habet. Funiculum autem pro sorte posuit; quia funiculo solet mensurari, secundum illud: et sorte divisit eis terram in funiculo distributionis (Psal. LXXVII). Significat autem quod tam libere regiones Moabitarum, quibus vellet divideret, quam possessor agros proprios.

(RAB.) Significat autem quia quos voluit potuit [Col. 0569D] occidere, et quibus voluit potuit parcere. Quod autem Moab, qui interpretatur ex patre, et Syriam Damasci et caeteras regiones tributarias fecit, significat quod Christus omnes gentes sub dominatione sua tenet, et premit, et censum bonorum operum exigit. Damascus enim nobilis urbs Phoenicis eodem vocabulo quo et Maseth ancillae Abrahae filius dicitur, et interpretatur sanguinis poculum. Syria vero sublimis vel humecta; quae enim prius humecta libidine sanguinem humanum inexplebiliter sitiebat, nunc mundata baptismo Christi, sublimis profectu virtutum, sanguinis ejus poculum desiderat.

VERS. 11.---Sanctificavit rex. Sic Christus omnes quos de gentibus convocat, alios quasi aurum, [Col. 0570A] id est, sensu spirituales facit, alios quasi argentum, id est, eloquentiae nitore splendentes; alios quasi aes, praedicatione sonoros sanctificat Domino, ut ejus tabernaculo fideliter deserviant.

VERS. 13.---Caesis. (HIERON.) Quod in quibusdam codicibus duodecim millia caesa dicuntur vitio scriptorum inolitum est. Veraciter enim David in valle Salinarum decem et octo millia cecidit. Joab vero duodecim millia, sicut in titulo LVIII psalmi scribitur. Significatur autem quod Christus districtione sui examinis, in his qui de illo prava sentiunt, stultitiam immoderati laboris exstinguit.

VERS. 16.---A commentariis. Vicem regis agebat, cujus judicio leges scribebantur. Scriba ex ore regis verbo describebat.

[Col. 0570B] VERS. 17.---Sacerdotes. Sacerdos quasi sacer dux. Filii autem David ducatum habebant in tribu Juda.

(RAB.) Assidebant regi custodientes corpus ejus, et interpretantur interficientes et vivificantes, quoniam secundum judicium eorum digni reservabantur ad vitam, alii ducebantur ad mortem.



CAPUT IX.

VERS. 1.---Et dixit David, etc. (RAB. in lib. Reg., tom. III.) Ecce David non est oblitus juramenti et foederis quod cum Jonatha pepigit, etc., usque ad quia in admirationem populi veniunt qui nuper in mundo despecti in Ecclesia apparent gloriosi.



CAPUT X.

[Col. 0570C] VERS. 1, 2.---Factum est autem post haec, ut moreretur rex filiorum Ammon, etc., Faciam, etc. (HIERON.) Quando David fugit a facie Achis regis Geth, venit ad Naas regem Ammon, qui fecit cum eo misericordiam. De Naas itaque venit ad speluncam Odollam, ubi venerunt ad eum pater ejus et mater, et omnis domus ejus: inde pervenit ad Moab, et dimisit apud eum patrem et matrem et omnem domum suam. Quod vero dixit Achis rex Geth: Hic ne ingredietur domum meam? Abiit inde David et fugit in speluncam Odollam (I Reg. XXI), subaudiendum de domo Naas. Si quaeratur cur ad Achis redierit, quem prius fugerat, intelligendum est eum ad quem rediit fuisse filium ejus quem fugit. Unde in sequentibus de Achis, cum [Col. 0570D] quo descendebat David in praelium filius fuisse dicitur Maoch. Non enim a patre hoc patronymicum sed a matre sumpsit, quae Maacha vocabatur.

VERS. 4.---Tulit itaque Hanon servos David, rasitque barbam, etc. (RAB., ex Euch.) Significant haec bellum diaboli contra Ecclesiam. Hanon enim, id est, dolor eorum, diabolum significat, qui Ammonitarum, id est, malignorum spirituum, id est, rector populi moeroris et semper in angustia constituti, qui comprimere vel angustiare homines desiderat. Radit ergo Hanon barbam dimidiam nuntiorum David, cum diabolus quorumdam praedicatorum sermonem vel conversationem corrumpendo maculat. Praecidit tunicas usque ad inguina, cum [Col. 0571A] turpia facta quae persuadet, in oculis hominum revelat. His necesse est sedeant in Jericho donec crescat barba, ne sint opprobrium aliorum et anathema omnium, id est, donec incrementa virtutum in eis nascantur, et digni habeantur praesentari suo regi. David autem noster milites suos inultos esse non patitur, sed exercitu congregato suorum injuriam vindicat, nec solum adversarios per sanctorum suorum victoriam confundit, sed etiam in extremo judicio perpetuis ignibus tradit.



CAPUT XI.

VERS. 1.---Factum est autem vertente anno, eo tempore quo, etc. (RAB., ex Hieron.) Id est, in vere, quando pulsa frigoris asperitate pabula reperiuntur jumentorum, etc., usque ad sed devicti sunt.

[Col. 0571B] VERS. 2.---Dum haec. (RAB.) David graviter peccavit, etc., usque ad qui tam grave vulnus peccati, humilitatis confessione sanavit.

Bethsabee. (ISID.) Puteus satietatis, vel puteus septimus. Ecclesia vero vocatur puteus aquae vivae, et huic puteo septenarii nomen numeri in Spiritus sancti significatione conjungitur, propter rationem Pentecostes, quo die de coelo Spiritus sanctus missus est. Ad quadraginta novem, id est, septies septem unum additur, quoniam unitas commendatur. Unde: Solliciti servare unitatem spiritus in vinculo pacis (Eph. IV). Dono itaque spiritali, id est, septenario facta est Ecclesia puteus satietatis, quia factus est in ea fons aquae salientis in vitam aeternam, quam qui biberit non sitiet in aeternum (Joan. IV).

[Col. 0571C] (GREG.) Adhuc carnis corruptibilis pondere gravati non valemus sic vivere, ut nulla nos possit culpae delectatio pulsare. Sed aliud est nolentem tangi, et aliud consentientem. Sancti autem viri tanto vigilantiori se circumspectione custodiunt, quanto se pulsari sinistris motibus vel transitorie dedignantur, ut si quid forte cor illicitum concupisceret, pressus per disciplinae magisterium oculus videre recusaret: sicut enim saepe tentatio per oculos trahitur, sic nonnunquam concepta intrinsecus compellit sibi extrinsecus oculus deservire. Plerumque enim quaelibet res innocenti mente respicitur, sed in ipso conspectu animus concupiscentiae gladio confunditur. Non enim David Uriae conjugem studiose respexit, quia concupiverat, sed [Col. 0571D] potius concupivit, quia incaute respexit. Justo vero retributionis examine qui exteriori negligenter utitur, interiori oculo caecatur. Saepe autem jam intrinsecus concupiscentia dominatur, et illecebratus animus ad usus suos sensus corporeos famulari more tyrannidis exigit, suisque voluptatibus oculos servire compellit, et fenestras luminis aperit ad tenebras caecitatis. Unde sancti viri cum sinistra delectatione pulsari se sentiunt, ipsa per quae formae species ad mentem ingreditur, disciplinae magisterio lumina restringunt, ne pravae cogitationi visio lenocinata famuletur: quae si unquam subtiliter custodiri negligitur, cogitationis immunditia ad operationem transit.

[Col. 0572A] (GREG.) Saepe res quaelibet per historiam virtus est, per significationem culpa; sicut aliquando culpa in facto, in scripto prophetiae virtus. Quis enim non detestetur quod David in solario deambulans Bethsabee Uriae concupivit uxorem, quem tamen a praelio revertentem ire domum monet, pedes lavare? Qui protinus respondit dicens: Arca Dei sub pellibus, et ego in domo mea requiescam? Quem David ad mensam propriam suscepit eique epulas per quas mori debeat tradit. Tenet ergo David figuram ejus de quo scriptum est: In sole posuit tabernaculum suum (Psal. XVIII). Qui Bethsabee ad se jubet educere, id est legem litterae carnali populo conjunctam spirituali sibi intellectu sociare. Bethsabee enim puteus septem dicitur, quia per cognationem legis infusione [Col. 0572B] specialis gratiae perfecta nobis sapientia ministratur. Urias vero Judaicum populum significat, qui interpretatur lux mea Dei: Judaicus enim populus qui de accepta legis scientia extollitur, quasi Dei luce gloriatur. Sed huic David uxorem abstulit sibique conjunxit, quia manu fortis Redemptor apparens, dum de se spiritualiter legem loqui innotuit, per hoc quod juxta litteram tenebantur, hanc a Judaico populo extraneam demonstravit, sibi conjunxit, quia se per illam praedicatum declaravit. Uriam tamen ad domum monet ire, et pedes lavare, quia incarnatus Judaeis praecipit, ut ad conscientiam redeant, et sordes operum fletibus tergant; ut specialiter mandata legis intelligant, et post tantam duritiam praeceptorum, fontem baptismi invenientes, ad aquam [Col. 0572C] post laborem currant. Sed Urias, qui arcam Domini esse sub pellibus meminit, respondet, quia domum suam intrare non possit. Quod dicit: Ego mandata Dei in sacrificiis carnalibus video, et redire ad conscientiam per spiritualem intelligentiam non requiro. Quasi enim arcam Dei esse sub pellibus dicit, quia praecepta Dei non nisi exhibendo ministerium carnalis sacrificii intelligit. Hunc tamen redire domum nolentem David ad mensam vocat, quia cum Judaei ad conscientiam reverti contemnant, Christus tamen spiritualia praedicat dicens: Si crederetis Mosi, crederetis forsitan et mihi, de me enim ille scripsit (Joan. V). Legem enim Judaeus tenet, quae ejus divinitatem loquitur, cui credere dedignatur. Unde et Urias ad Joab cum epistolis ex quibus occidi debeat, [Col. 0572D] mittitur, quia Judaeus legem portat, qua convincente moriatur. Cum enim mandata legis retinens implere nititur, ipse defert judicium unde damnetur. Quid ergo per factum istud David scelestius? Quid Uria mundius? Sed ad mysterium: quid David sanctius? Quid Uria infidelius? Quia ille per vitae culpam prophetiae signat innocentiam; et istae per vitae innocentiam in prophetia exprimit culpam. Virtus enim sacri eloquii sic transacta narrat, ut ventura exprimat: sic in facto rem approbat, ut in mysterio contradicat. Sic gesta damnat, ut haec mystice gerenda suadeat.

VERS. 15---Ponite Uriam, etc. (GREG., lib. XXXIII Moral., cap. 10.) Ad hoc in Scriptura David et Petri [Col. 0573A] peccata sunt indita, ut cautela minorum sit ruina majorum, etc., usque ad secreto ergo dispensationis ordine unde saevire permittitur iniquitas diaboli, inde perficitur benignitas Dei, quia inde obtemperat nutibus supernae gratiae, unde exercet iram voluntatis suae.



CAPUT XII.

VERS. 13.---Dixitque Nathan ad David, etc. (RAB. ex Euch.) Omnia tamen, quae pro peccato praedicta sunt ei, postmodum toleravit. Deus delictum delet, sed inultum non deserit. Aut enim homo in se poenitens punit, aut Deus haec cum homine vindicans percutit. Non igitur peccato parcitur, quia sine vindicta non laxatur. Sic enim David audire post confessionem meruit, Dominus transtulit peccatum tuum, [Col. 0573B] et tamen multis post cruciatibus afflictus effugiens reatum culpae quam perpetraverat exsolvit. Sic nos salutis unda a culpa primi parentis absolvimur, sed absoluti quoque adhuc carnaliter obimus, quia delicta nostra vel per nos vel per seipsum Deus resecat etiam cum relaxat. Ab electis enim suis iniquitatum maculas studet temporali afflictione tergere, quas in eis perpetuo non vult videre.

VERS. 27.---Misitque Joab nuntios, etc. (RAB.) Haec victoria David quam Joab inchoavit, etc., usque ad et in Evangelio dicitur, quia multi venient ab Oriente et Occidente, et recumbent cum Abraham, Isaac et Jacob in regno coelorum (Matth. VIII).

Urbs aquarum, etc. Propter abundantiam quae ibi erat aquae, vel, ut quidam dicunt, populorum.

[Col. 0573C] VERS. 30.---Et tulit, etc. (RAB.) In Paralipomenon ita legitur: Tulit David coronam Melchon de capite ejus, et invenit in ea auri pondo talentum, et pretiosissimas gemmas. Fecitque sibi inde diadema (I Par. XX). Non est enim nomen proprium Melchon, sed interpretatur rex eorum. Melchon, ut volunt Haebraei, idolum est Ammonitarum, cujus diadematis aurum et gemmas David dicitur conflasse et purgasse secundum legem, et fecisse sibi diadema.



CAPUT XIII.

VERS. 6.---Sorbitiunculas. Est quod ad sorbendum aptum est.

VERS. 14.---Oppressit. (RAB.) Incestus Amnon majoris filii David in sorore sua Thamar et parricidium [Col. 0573D] Absalon in Amnon fratre, monet nos ut semper caute agamus, ne vitia in nobis dominentur; et princeps peccati (qui falsam pacem periclitantibus spondet) nos imparatos inveniens de improviso trucidet. Absalon enim pater pacis vel patris pax interpretatur, Amnon donans, Thamar amaritudo. Qui enim membra sua donat libidini, et servit iniquitati ad iniquitatem, in peccati amaritudinem cadit, licet inimicus se quasi patrem pacis ostendat, et prospera pro talibus factis promittat. Necesse est enim ut cito ad poenitentiam redeamus, ne forte diabolus per malignos spiritus in necem nostram conspiret, et morti perpetuae tradat.

VERS. 15.---Et exosam eam habuit, etc. Et nos [Col. 0574A] admissum facinus odio habeamus, magis quam ante perpetrationem dilexeramus, et ob hoc citius consequemur veniam, si tamen in alio vitio denuo non offendamus sicut Amnon: qui quia post incestum ebrietatem non vitavit, ob hoc mortem non evasit.

VERS. 37.---Tholomai. Hic fuit pater Maacha matris Absalom, quam dicunt Hebraei David in praelio cepisse, et caesarie et unguibus praecisis secundum legem in uxorem sibi sociasse, et ex ea generasse Thamar et Absalom.

VERS. 39.---Cessavitque. In Hebraeo, cessavit rex exire post Absalom. Perhibetur enim David exire voluisse post Absalom, ut revocaret eum, sed putans quia quoties eum videret, mortem Amnon ad memoriam reduceret, cessavit exire.



CAPUT XIV.
[Col. 0574B]

VERS. 6.---Et ancillae, etc. (HIERON.) Aiunt Hebraei hanc mulierem vere duos filios habuisse, et pro haereditate certasse, et alterum ab altero interemptum; mulier tamen se in persona David posuit: et filios in persona Amnon et Absalom: cognationem vero quae consurgit contra filium, in persona aliorum filiorum David.

VERS. 9.---In me, Domine mi. (ID.) Quasi diceret: quia alter adversus alterum surrexit, in me sit iniquitas, si tamen esse debet; in te autem nulla sit, quia absque culpa es, et sicut ego absque culpa sum, si alter filius meus interfectus est ab altero, sic et tu si Absalom Amnon morte dignum interfecit.



CAPUT XV.

[Col. 0574C] VERS. 1.---Igitur post. Duobus annis mansit in Hierusalem et regem non vidit, tertio introductus est coram rege, quarto fecit sibi currus et equites: quo transacto expulit patrem de regno. Nec pro seductione et interfectione sacerdotum ejectus est de regno, sed pro adulterio et homicidio, Nathan cuncta praedicente.

VERS. 7.---Post quadraginta autem annos. (HIERON., quaest. in Reg., tom. III.) Quadragesimus annus agebatur ex quo Saul Nobe civitatem subvertit, etc., usque ad Isaac et Jacob.

VERS. 24.---Et deposuerunt arcam, etc. Ut ab Abiathar sacerdote consuleretur Deus, quo deberet ire David.

VERS. 25.---Sadoc. Justus is gestat personam [Col. 0574D] sanctorum, qui tempore passionis Domini corpore quidem discesserunt, verum dilectione separati non sunt.

VERS. 32.---Chusai. Amicus David. Chusai interpretatur festinans, qui Jerusalem revertens, consilium Achitophel dissipavit, significat discipulos Domini ex Judaeis occultos, Nicodemum, Joseph et similes.



CAPUT XVI.

VERS. 9, 10.---Quid mihi? Solus Abisai dixerat: Vadam et amputabo. Et David Abisai et Joab respondit: Quid mihi? Nunquid vultis interficere istum sicut interfecistis Abner?

Dimittite. (GREG. lib. XXX Moral., cap. 9.) Qui [Col. 0575A] verborum contumeliis pressus virtutem patientiae servare non potest vel sufficit, etc., usque ad quarum interventu, Deo judice, poena gravior declinatur.

VERS. 13.---Semei autem. (RAB.) Hic est Nabath pater Jeroboam secundum Hebraeos, qui filius Jemini dicitur, et in zelo domus Saul maledicit David. Nomen vero avi ejus Jemini fuit. Ipse Semei ex tribu Ephraim filii Joseph exstitit, unde dicit ad David: Primus veni hodie de omni tribu Joseph. Sed Semei, ut superius legitur, de cognatione Saul fuit. Saul vero de Benjamin. In Esdra Semei filius Cis legitur, quia et Cis et Gera vocabatur, pater ejus filius Jemini, id est Benjamin hic legitur; sed de tribu Joseph primus venisse dicitur, quia in tribu [Col. 0575B] Joseph habitavit.

VERS. 15.---Achitophel. (RAB.) Interpretatur ruina fratris. Judas de ruina Christi agens, consilium dedit Judaeis adversus Christum, uterque suspendio interiit.



CAPUT XVII.

VERS. 10.---Et fortissimus. (HIERON.) In Hebraeo: Fortissimus ipse cujus est cor quasi leo pavore solvetur, subaudis non fortissimus iste David intelligitur. Unde: Scit enim.

(ISID. in lib. I Reg.) Secundum allegoriam considerare oportet, etc., usque ad a cujus facie fugit Christus quando eam deseruit et ad gentes transiit.

VERS. 14.---Absalom. Alii Absalom Judam traditorem accipiunt, quem Christus pertulit tanquam ejus [Col. 0575C] cogitationes ignoraverit, et convivium participavit ei, in quo corporis et sanguinis figuram discipulis commendavit. In ipsa vero traditione ab ipso osculum accepit, ideo Absalom pax pacis dicitur, quia pacem pater habuit quam ille non habuit.

Achitophel. (RAB.) Qui recedens a David, etc., usque ad sicut Achitophel in propria domo suspendio interiit, qui in aliena vitae David insidiatus est. Qui enim fodit foveam, incidit in eam. Et insidiis suis capientur iniqui (Prov. XI; XXV).

Chusai. (ID.) Arachites antiquus amicus David, etc., usque ad ut convertantur beneficiorum occasione.

(ID.) Quod autem Jonathan, qui interpretatur columbae domum, et Achimaas frater ejus, ad explorandum factum Absalom et David renuntiandum [Col. 0575D] decreti fugientes Absalom, etc., usque ad et homines a persecutione hostis protecti liberantur.



CAPUT XVIII.

VERS. 9.---Accidit autem ut occurreret Absalom servis David sedens mulo. (RAB.) Absalom mulo fugiens in quercu per caesariem capitis suspensus est, etc., usque ad in dispersionem gentium pertranseunt, ipsi principatum pariter et populum amiserunt.



CAPUT XIX.

VERS. 22.---Quid mihi. Timebat David si interficeretur Semei, quod reliqui qui similiter regem offenderant, nollent eum sibi facere regem.

VERS. 24.---Illotis. In Hebraeo, infectis. Fecerat enim sibi Miphiboseth ligneos pedes secundum Hebraeum [Col. 0576A] quibus pro naturalibus utebatur: erat enim claudus.

VERS. 29.---Tu et siba. (HIERON., quaest. Hebr. in Reg.) In Hebraeo: Dixi, Tu et Siba dividite agrum. Quod David, immemor foederis et juramenti, etc., usque ad verba obliquando protulit contra Altissimum.

VERS. 37.---Est autem. Est autem in Hebraeo: Ecce servus tuus Hebraice legitur Chime han Chanaan, [Figure: [Hebrew Text] 2Kb] Chanaan interpretatur suspirans; quandiu cum patre fuit, suspirans vocatus est: postquam vero ad doctrinam David transiit, non Chanaan sed Chamaan vocatus est, id est, fidelis, etc., usque ad: Ephraim et Manasses tanquam Ruben et Simeon erunt mihi. Magnus itaque Moses et Josue ejus successor [Col. 0576B] duplicem illis tribuerunt sortem.



CAPUT XX.

VERS. 9.---Et tenuit, etc. Dextera mentum tenere, est quasi ex benignitate blandiri. Sed sinistram ad gladium mittit, qui latenter ex malitia percutit.

VERS. 19.---Nonne. (RAB.) Iste est sermo legis, in qua jubetur ut filii Israel ingressi terram Chanaan prius pacem offerant, et eos qui pacem susceperint, tributarios faciant; eos vero qui non susceperint, deleant: ideo mulier sapiens exclamasse dicitur Nonne. Quasi: Cur destruis hanc civitatem antequam pacem offeras secundum legem? cur non servas legem Israelitis, quae olim servata est alienigenis.

VERS. 22.---Qui abscissum. (ID.) Reditus populi [Col. 0576C] ad David post interfectionem Absalon, etc., usque ad id est Christum Filium Dei rediit



CAPUT XXI.

VERS. 1.---Facta est. (RAB.) Fames facta in Israel propter Gabaonitas, etc., usque ad ne vitam eorum prave suggerendo corrumpant ulterius.

VERS. 8.---Tulit itaque rex duos. Qui cum Doeg Idumaeo adhuc pueri sacerdotes et Gabaonitas occiderunt, Armoni scilicet et Miphiboseth

Filios Michol filiae, etc. Quos scilicet Michol, uxor David, quae et Egla dicitur, adoptavit sibi inter filios, quos Merob soror ejus de filio Berzellai suscepit.

VERS. 18.---Gob. Quod interpretatur lacus, quia sicut in lacu leonum quis mittitur, ita semetipsum [Col. 0576D] misit David contra Goliam.

VERS. 19, 20.---Tertium. (RAB.) Josephus de tertio praelio ita dicit, etc., usque ad Adeodatum appellaverit vel quemlibet alium etiam, incertum est.

Quartum, Goliath iteratur, quod egit David primitus tempore Saulis. Nam in Paralipomenis non nisi tertio principaliter pugnasse contra Philisthaeos legitur.

(RAB.) Quatuor bella David et servorum ejus, etc., usque ad unde: Vana salus hominum. In Deo faciemus virtutem, et ipse ad nihilum reducit tribulantes nos (Psal. CVII).

Bethlehemites, etc. Quia Noemi et Ruth ex quibus ortus est, tempore ubertatis reversae sunt in Bethlehem, [Col. 0577A] et quia causa panis Ruth nota est, locus ille Domus panis vocatus est. Vel quia Noemi cum nuru illuc reversa panis abundantiam in domo Booz consecuta est.



CAPUT XXII.

VERS. 1.---Locutus est, etc. (RAB.) Solus decimus septimus psalmus in libris Regum reperitur, etc., usque ad et cum magna exsultatione divinitatis concessa munera laudantur.



CAPUT XXIII.

VERS. 1.---Haec sunt autem. (HIERON.) Novissima sunt, quia post psalterium, et caetera metra, hoc composuisse metrum dicitur, in quo ait: Dixit David filius Isai: Dixit vir, cui constituta est scala Christo [Col. 0577B] Dei Jacob.

(RAB.) Quia ultimam confessionis laudem significant, quam superato hoste et peracta victoria mortis sancti cantabunt in aeternum.

Egregius. Quia luculentissime de Christo Dei et de incarnatione ejus ac redemptione humani generis prophetavit.

VERS. 3.---In timore. Qui in timore Dei dominationem in subditis exercet, lucis opera per solem justitiae illuminata profert, nec in eis aliquid obscurum remanet, sed imbre coelestis gratiae irrigatus germina virtutum in carne vivens fructificat.

VERS. 5.---Nec est. (RAB.) Qui in lege Domini meditatur die ac nocte, fit tanquam lignum quod plantatum juxta aquas dat fructum suum in tempore [Col. 0577C] suo, et quaecunque faciet prosperabuntur.

VERS. 7.---Et si quis. Qui scilicet communicans peccatis alienis propter cordis sui duritiam, iniquitatum pondere premitur, et jaculis peccatorum confoditur, ejusque opera aeternis ignibus digna, ad nihilum redigentur.

VERS. 8.---Haec sunt nomina. (ISID.) Texitur catalogus virorum fortium in figura sanctorum, qui quamvis virtutum sublimitate proficiant, tamen usque ad excellentiam divinae Trinitatis non attingunt. Hoc est enim quod scriptum est: Usque ad tres primos non pervenit. Quis enim in nubibus aequabitur Domino in filiis Dei?

Fortium. De his fortibus ait Josephus: Primus omnium erat Eusebius filius Achimaeae, qui aciem [Col. 0577D] hostium frequenter irrumpens non cessavit donec nongentos occideret. Post hunc erat Eleazar filius Dodo, qui cum rege fuerat in Sarpha. Hic Israelitis formidantibus Philisthinorum exercitum et fugientibus solus restitit, et multos occidit, ut sanguine occisorum gladius ejus haereret in dextera. Israelitae vero videntes Palaestinos in fugam conversos, descendentes de montibus persecuti sunt eos, et pervenit Israelitis famosa victoria. Tertius fuit Semaeias filius Heli, qui in loco maxillae cum Hebraei fugerent, exercitus Palaestinorum solus portavit alios prosternens, alios in fugam convertens.

Ipse. (RAB.) Virga de radice Jesse absque nuptiali opere florem protulit, qui de uno homine typum gentium [Col. 0578A] praeferente, uno impetu, id est sermonis imperio legionem expulit daemonum.

Tenerrimus ligni. (ID.) Virtus viri bellica et modesta significatur, etc., usque ad in interfectione octingentorum fortitudo.

VERS. 11.---Semma filius. Audiens.

Age de, etc. Meditans sive loquens.

Arari. Montanus, qui gestat personam Christi sive praedicatorum ejus.

VERS. 12.---Stetit. (RAB.) Christus cum Spiritu sancto in agro Ecclesiae stans infirmos velut hordeum tuetur, vel certe verecundiam castitatis incontinentibus quasi legentes gladio oris contra luxuriam defendit.

VERS. 13.---Descenderant tres. Tres fortes supra [Col. 0578B] nominati, et Jesboam filius Achamoni, quem Josephus Eusebium filium Achimeae nominat. Et Eleazar filius Ahohi, quem dicit filium esse Dodo, et Semma filius Age, quem Semeiam filium Heli vocat. Hebraei autem tres istos arbitrantur fuisse, Abisai filium Sarviae, et Sobochai Usathitem, et Jonathan filium Sammaa fratris David, qui supra memorati sunt in praeliis Philisthinorum. Cui sententiae congruere videtur quod sequitur: Abisai quoque frater Joab filius Sarviae, etc. Hinc enim apparet quod Abisai princeps erat et nominatus inter tres sequentes.

(GREG.) Cogitandum est, ut qui illicita commisit a quibusdam etiam licitis abstineat, ut per hoc conditori suo satisfaciat, ut qui commisit prohibita, abscindat sibi etiam concessa, et se reprehendat in [Col. 0578C] minimis, quem meminit peccasse in maximis. Lex Veteris Testamenti uxorem alienam concupisci prohibet: a rege vero fortia juberi militibus vel desiderare aquam, non poenaliter vetat. David vero alienam uxorem concupivit et abstulit, cujus culpam digna verbera sunt secuta, et malum quod perpetravit, per poenitentiae lamenta correxit. Qui cum longe post contra hostium cuneos sedit, aquam ex eorum cisterna desideravit; cujus electi milites intra catervas hostium irrumpentes, aquam quam desideraverat, illaesi pertulerunt. Sed vir flagellis eruditus se protinus cum periculo militum aquam desiderasse reprehendit, eamque Domino fundens libavit. In sacrificium enim Domini effusa aqua conversa est, quia culpam concupiscentiae mactavit per [Col. 0578D] poenitentiam suae reprehensionis. Qui ergo concupiscere alienam conjugem non timuit, post etiam quia aquam concupisset, expavit.

VERS. 16.---Sed libavit. Exemplum fortitudinis et constantiae militibus praebuit, vincens naturam ne sitiens biberet, ut exercitus sitim tolerare disceret.

Mystice vero aquam non sitiebat, sed nasciturum in Bethlehem de virgine Christum praevidebat: cujus lavacrum et sanguinem sitiebat. Aquam ergo non bibit, sed fudit. Sitiebat enim fontem aeternum qui non periculis quaeritur alienis, sed aliena pericula abluit.

VERS. 19.---Tres primos. Intelligi volunt sapientiam, humilitatem et fortitudinem, David enim [Col. 0579A] sedit sapientissimus: ipse ligni vermiculus, id est, humilis octingentos interfecit velut fortis; ad has tres virtutes nemo fortium David pervenit.

VERS. 20.---Et Bana. Qui erat magister de Capseel, id est, de congregatione Dei in Cerethi et Pheleti, qui interpretantur occidentes et vivificantes. Ipse percussit quos Paralipomenon duos Ariel Moab nominat. Hi ergo viri fortissimi fuerunt in regno Moab, unde et leones dicuntur. Ariel enim leo Dei interpretatur.

In media. Josephus hic apertius dicit quid fuerit, scilicet, cisterna nimis profunda, tempore hyemis nivis aggere coaequata. In hanc leo inscius decidit, et conclusus grandi rugitu clamavit. Banaias vero qui cum caeteris ad spectaculum venit, in cisternam [Col. 0579B] desiliit, et leonem interfecit. Banaias, qui interpretatur aedificator Dominus, Christum significat, qui Ecclesiam aedificat. Unde Paulus: Dei aedificatio estis. Hic in tempore nivis et frigoris, cum scilicet gratia Christi mundo resplenduit, et frigus charitatis homines refrigeravit, leonem, id est, diabolum interfecit. Hebraeus vero hunc leonem Moab intelligit, qui in medio cisternae, id est, in domo Domini, ubi tenebat cornua altaris, occisus est. Altare vero cisterna dicitur, quia sicut aqua cisternae abluit et mundat, ita sanctuarium Domini purgat peccata. In diebus nivis, quia per mortem expiavit peccatum. Unde: Lavabis me, quod impletum est in medio cisternae; et super nivem dealbabor, quod impletum est in eo quod ait diebus nivis.

[Col. 0579C] VERS. 21.---Virum Aegyptium. Imitatorem scilicet Aegyptii Deum blasphemantis, quem Moses jubente Domino interfecit, ille enim blasphemavit Deum, hic prophetam et regem.

Dignum. Spectabatur enim ut si Jerusalem egrederetur, interficeretur.

Hastam. Legem Dei, quam si meditatus fuisset permanendo in Jerusalem non periret, sed quia praeceptum regis contempsit, Banaias in virga, id est in rectitudine justitiae ad eum descendit, et hastam, quam non recte tenebat, extorsit.

VERS. 23.---Qui erant. Neminem moverat quod in summa non triginta, sed septem et triginta leguntur. Triginta enim et septem leguntur hoc modo. Septem scilicet, fortes hi: David, qui dicitur Adeodatus, [Col. 0579D] Abisai, Sobochai, Jonathan, Eleazar, Semmaa filius Agge de Arari, et Banaias, ecce septem. Triginta autem hi sunt Asael, Eleanam et caeteri.

VERS. 39.---Urias. Hic ultimus ponitur pro eo quod sequitur: Et addidit furor Domini, etc. Jam enim ultio facta fuerat in David et in domo ejus, sed non in populo qui vel non restitit David vel consensit.



CAPUT XXIV.

(GREG., lib. XXV Moral., cap. 14.) Pro qualitatibus [Col. 0580A] subditorum, etc., usque ad ut sicut magistrorum facta displicent, ita subditorum mens a magisterii reverentia non recedat.

(HIERON.) Notandum quia in Paralipomenis legitur: Mille millia centum millia de Israel, et de Juda quadraginta septuaginta millia quos intelligendum est Joab numerasse, sed noluisse ostendere nisi quanti in Samuelis libro scribuntur.

VERS. 10.---Percussit autem, etc. (AMBR., lib. de Poen., cap. 9.) Contulit se ad majorem poenam ut posset provocare clementiam. Lenitur enim rigor justitiae, etc., usque ad et erga populum quassatio coelitus effusa quiesceret.

VERS. 11.---Sermo Domini. (RAB.) In Exodo scriptum est, etc., usque ad consumpta sunt septuaginta [Col. 0580B] millia.

VERS. 13.---Aut. Et videtur quia qui pane verbi Dei per gratiam septiformis Spiritus non pascuntur septem annis famem sustinent, et qui in nomine Trinitatis regenerati non sunt, hostibus, id est daemonibus resistere non valent; sed pestilentia impietatis increduli moriuntur.

VERS. 16.---Erat autem. (RAB.) In Paralipomenis quoque scriptum est: Porro angelus Domini stabat juxta aream Ornan Jebusaei. Levansque David oculos suos vidit angelum Domini inter coelum et terram, et evaginatum gladium in manu ejus, et versum contra Jerusalem. Et ceciderunt tam ipse quam majores natu vestiti ciliciis proni in terram, juxta aream. Area Areuna Ecclesia est gentium in qua postquam altare [Col. 0580C] fidei verus David erexit, confestim mors impietatis cessit. Hanc aream David quinquaginta siclis emit: quia Christus per septiformis Spiritus gratiam cunctis delictis omissis gentilitatem in domum sibi sempiternam sanctificavit.

VERS. 18.---Areuna. (ID.) Interpretatur area: Ornan vero lumen nobis. Bene ergo David volens placare Dominum, altare jubetur in area Areunae, vel Ornae constituere, quia aliter non placatur Deus ab homine, nisi in area cordis per lumen rectae fidei et verae dilectionis constituat altare humilitatis in quo offerat sacrificium oblationis et laudis, unde: Sacrificium laudis honorificabit me, etc. (Psal. XLIX). Sacrificium Deo spiritus contribulatus, etc. (Ibid. L). Area Areunae vel Ornae, ipsa est Jerusalem.

[Col. 0580D] VERS. 25.---Et obtulit holocausta. Hinc in Paralipomenis tabernaculum quod fecerat Moyses in deserto et altare holocaustorum ea tempestate erat in excelso Gabaon, et non praevaluit David ire ad altare, ut obsecraret Dominum. Nimio enim timore fuerat perterritus, videns gladium angeli Domini. Dixitque David: Haec est domus Dei, etc. In hoc loco secundum Hebraeos voluit Abraham offerre filium cum aries subito apparuit: quem assumens obtulit pro filio.




[Col. 0581]
LIBER REGUM TERTIUS. Secundum Hebraeos PRIMUS MALACHIM. (G)*



CAPUT PRIMUM.
[Col. 0581A]

VERS. 1.---Et rex David senuerat. (HIERON., epist. ad Nepotianum, tom. I.) Nonne tibi videtur si occidentem sequaris litteram, figmentum esse vel atellanarum ludicra? Frigidus senex obvolvitur vestimentis, et nisi complexu adolescentulae non tepescit. Vivebat adhuc Bethsabee, etc., usque ad et Raab meretrix in typo Ecclesiae reticulam mysterium sanguinis continentem, ut Jericho pereunte domus ejus salvaretur, appendit, unde de sanctis dicitur: Hi sunt qui venerunt de calore domus Rechab (I Par. II). Et alibi: Ignem veni mittere in terram (Luc. XII), etc., qui scilicet in discipulorum corde succensus cogebat eos dicere: Nonne cor nostrum ardens erat (Ibid., XXIV)?

Cumque operiretur, etc. David nimium frigus pertulit, [Col. 0581B] vel quia de senioribus natus est parentibus, vel quia multum in praelio sanguinem fuderat, vel potius ex quo angelum caedentem populum vidit, pavore vehementi contabuit, unde in incommoditate frigoris usque ad mortem permansit.

VERS. 5.---Adonias autem. Judaicum populum significat, qui major filius esse videtur, quia prior legem suscepit, et gentilem populum, qui per gratiam Dei posterior vocatus est, spernens, se solum cum Domino regnare putavit. Adonias enim dominator dominus interpretatur. Sed Ecclesiae populus cum vero Salomone, id est pacifico nostro, cujus ipse corpus est, per divinam ordinationem in regnum substituitur, de quo merito perfidiae major filius, id est prior populus, praecipitatur.



CAPUT II.
[Col. 0581C]

VERS. 5.---Tu quoque. David praecepit Salomoni de justa retributione eorum qui sibi solatio fuerunt, vel injuste nocuerunt, quos ipse patienter toleravit. Et prophetia indicat quid mali in futuro fieri oporteat vel boni, quod verus Salomon implebit. Interim tamen patientia Dei saepe bonos tribulari, reprobos deliciis uti concedit.

VERS. 19.---Venit ergo Bethsabee ad regem. (RAB.) Adonias Bethsabee interveniente, etc., usque ad nec lex quam Judaei sibi adjutricem apud Deum esse opinantur.

VERS. 36.---Et non egredieris, etc. Praecipit nobis verus Salomon habitantibus in Jerusalem, ne unquam [Col. 0581D] egrediamur. Quod si fugerint nos nobis ante subjecti, non ideo egrediamur, ut sequamur fugitivorum vestigia, ne dum volumus salvare fugientes, ipsi pereamus, quin potius mortui sepeliant mortuos, et scandalizantem oculum, manum, pedem, dum licet, eruamus et abscindamus a nobis.



CAPUT III.
[Col. 0582A]

VERS. 4.---Abiit itaque Salomon. In Gabaon erat excelsum maximum, ubi erat tabernaculum, quod fecit Moses, et altare aeneum, super quod Salomon offerens mille hostias divinum meruit oraculum.

VERS. 14.---Si autem ambulaveris in viis meis, etc. Absque observatione mandatorum Dei, adipisci nemo potest longos dies, id est beatitudinem.

(GREG., lib. VIII Moral., cap. 17.) Postquam Dominus erroris nostri tenebras luce suae cognitionis illustrat, etc., usque ad ut ad promissae incorruptionis substantiam reformemur.

(HIER., epist. 131, tom. I.) Quidam autumant super Synagogam et Ecclesiam hoc esse sentiendum, etc., usque ad notandum quoque quid dicat Ecclesia [Col. 0582B] contra Synagogam.

VERS. 17.---Ego et mulier. Quia post resurrectionem Salvatoris una de utroque populo congregata est. Eleganter vero adjunxit: Peperi apud eam in cubiculo. Ecclesia enim de gentibus, quae non habebat legem et prophetas, peperit in domo synagogae, nec egressa est de cubiculo, sed ingressa. Unde: Introduxit me rex in cubiculum suum (Cant. II). Et: Introducam te in domum matris meae, et in cubiculum ejus, quae concepit me (Ibid., III).

(RAB.) Si consideres Pilatum lavantem manus et dicentem: Mundus ego sum a sanguine justi hujus (Matth. XXVII): et centurionem confitentem: Vere hic erat Filius Dei (Marc. XV), et eos, qui ante passionem per Philippum Dominum videre desiderant, [Col. 0582C] non ambigis primum peperisse Ecclesiam; et post, natum populum Judaeorum, pro quo Dominus precabatur: Pater, ignosce illis, etc., et crediderunt una die tria millia et alia quinque millia.

(GREG.) Per matres lactantes ordo doctorum, etc., usque ad ipsi integros et viventes filios recipiunt, quando in supremo judicio ex eorum vita perfectam retributionem assequuntur.

VERS. 19.---Mortuus. (RAB.) Dum enim legis sequitur observantiam et gratiam Evangelii copulat legi, tenebrarum errore cooperta est.

VERS. 20.---Tulit filium. Vivum, scilicet: non ut possideret, sed ut occideret. Non enim fecit hoc filii amore, sed odio aemulae.

VERS. 21.---Quem diligentius intuens, etc. (RAB.) [Col. 0582D] Longum est ostendere quomodo per Paulum et alios ecclesiasticos intellexerit Ecclesia non esse filium suum, qui timebatur in lege, et in luce cognovit quem in tenebris non videbat. Duae mulieres, quarum una dilectione ardebat, in altera simulatio subrepebat, Ecclesiam figurant, et Synagogam sive haereticam [Col. 0583A] pravitatem, quarum utraque et suos nequiter nutriendo interimit, et alienos quousque perdat alliciendo persuadet. Inter duas mulieres Dominus, dum id quod justum est spiritu oris sui dirimit, unicuique quod debetur restituit.

VERS. 24.---Dixit ergo. (RAB.) Simulans ignorantiam humanos pro dispensatione carnis metitur affectus, sicut et ibi: Ubi posuisti eum (Joan. XX)? Et alibi: Quis me tetigit (Luc. VIII)?

VERS. 25.---Dividite. (ID.) Tentat naturam naturae Dominus, et vult secundum utriusque voluntatem, viventem filium, in legem gratiamque dividere: non quod probet, sed ad arguendam Synagogae calumniam hoc se velle dicit.

VERS. 26.---Dixit autem. (ID.) Ecclesia, quae [Col. 0583B] scit suum esse, libenter concedit aemulae, ut vivat saltem apud eam, ne inter legem divisus et gratiam, Christi mucrone feriatur, unde: Ecce ego Paulus dico vobis, quia si legem observatis, Christus vobis nihil proderit (Galat. V).



CAPUT IV.

VERS. 22.---Cibus Salomonis. (RAB.) Refectio Christi, qui pascitur recta fide et operibus bonis, quae illi quotidie offeruntur ab Ecclesia catholica.

VERS. 23.---Viginti boves. (ID.) Praedicatores Novi Testamenti, qui quasi geminatum Decalogum in se habent, cum Novum et Vetus Testamentum aequaliter praedicant pleni dilectione Dei et proximi.

Excepta venatione. Venatione diversorum animalium [Col. 0583C] sunt qui ex diversis gentibus quotidie retibus Evangelii per spirituales venatores capiuntur, et in pastum Salvatoris rediguntur.

VERS. 26.---Quadraginta, etc. Per quadraginta tempora priscae legis designantur, quam Moses accepturus jejunavit quadraginta diebus, et populus qui ea instruebatur, quadraginta annis in deserto fuit.

Et duodecim. Hic numerus praesens tempus significat, in quo apostolica doctrina Novi Testamenti populum nutrit.

VERS. 28.---Hordeum, etc. Ne quid desit in domo regis, ordo praedicatorum scribendo et loquendo laborat, ut in mensa Domini abundet, unde nutrientur fideles.

[Col. 0583D] VERS. 32.---Et fuerunt carmina ejus. Constat neque carmina neque disputationes Salomonis hodie esse.

Quinque millia. Propter quinque sensus, quos, qui in diversis virtutibus bene regit, beatus est, et per eos quasi carmina quinque millia Domino canit.

VERS. 33.---Hyssopum. (RAB.) Hyssopus, herba humilis et saxo haerens, etc., usque ad tunc enim cedrum, id est, arrogantiam saeculi inclinavit usque ad humilitatem hyssopi, id est, usque ad stultitiam crucis.

Et disseruit. (ID.) Omnia enim nuda et aperta sunt Christo (Hebr. IV). Disputat autem, cum singulorum rationem nobis proponit in Scripturis suis, [Col. 0584A] manifestatque sacramenta, quae fuerunt abscondita a saeculis et generationibus, ut consideremus beatitudinem angelorum, utilitatem hominum, astutiam daemonum, et, reprobantes quod malum est, sectemur quod bonum est.



CAPUT V.

VERS. 3.---Et quia non potuerit aedificare domum, etc. (BEDA, quaest. in lib. Reg.) Domus quam Salomon aedificavit, Ecclesiae figura fuit, etc., usque ad in quibusdam remunerata cum angelis hominum certamina demonstret.

(ID., lib. de templo Salom., cap. 1.) Hanc domum spiritualem etiam tabernaculum in eremo factum significat, etc., usque ad et salutem omnium gentium in Christo multis modis ostendat et figuret.

[Col. 0584B] VERS. 6.---Praecipe igitur ut praecidant mihi, etc. (RAB.) Servi Hiram praecidentes cedros Salomoni de Libano, etc., usque ad melius gentilium errores noverant, et ideo artificiosius expugnabant.

Scis enim quomodo non est in populo meo vir qui noverit ligna, etc. (BEDA, ut supra.) Dicendum est prius de operariis templi, qui vel unde fuerunt, et de ipsa materia, etc., usque ad triticum, scilicet, verbi Dei, oleum charitatis, unctionis et Spiritus sancti illuminationis.

VERS. 10.---Itaque Hiram dabat Salomoni ligna cedrina et ligna abiegna, juxta omnem, etc. Tyrus, unde rex Hiram, insula est dedita negotiationi, ubi erant optimi fabricatores lignorum, qui dabant ligna pretiosa accipientes cibaria. Vivunt enim non agrum [Col. 0584C] colendo, sed negotiando. Ibi est mons Libanus, de cujus lignis facta est domus Domini. Unde et Libanus dicitur ibi: Aperi, Libane, portas tuas (Zach. XI).

VERS. 13.---Elegitque rex Salomon. (BEDA, ut supra, cap. 3.) Non frustra operarios de omni Israel elegit, etc., usque ad in qua mens fidelium a Domino quotidiana illustratione quasi luna a sole respicitur.

Operarios de omni Israel, et erat indictio triginta millia virorum. Hi operatores erant proselyti. Horum magistri de Judaeis, quia non fecit quemquam servire de Israel.

VERS. 14.---Adoniram erat super hujuscemodi indictionem. (BEDA, ibid.) Dominus meus excelsus. Hic est Christus, qui operariis templi praeponitur, etc., usque ad ut orationibus et jejuniis superno inspectore [Col. 0584D] et visitatore digna sit.

VERS. 15.---Fuerunt itaque Salomoni septuaginta millia eorum, qui onera portabant, et octoginta millia latomorum in monte. (BEDA, ibid.) Nec praetereundum quod septuaginta et octoginta millia portantium onera et latomorum cum praepositis suis non fuerunt Israelitae, etc., usque ad Quidam utraque virtute praediti ad opus domus Domini conveniunt; unde: Corripite inquietos, consolamini pusillanimes, etc. (I Thes. V).

Latomorum. (BEDA, ibid.). Latomi sunt caesores lapidum, etc., usque ad quia eruti de potestate tenebrarum ad arcem virtutum quae est in unitate Ecclesiae pervenimus.

[Col. 0585A] VERS. 16.---Absque praepositis. Praepositi autem sunt sacrae Scripturae conditores quorum magisterio crudimur inscios docere, contemptores corripere, et invicem onera nostra portare.

Trium millium. Propter fidem Trinitatis, quam sancta eloquia praedicant. Quod in Paralipomenis tria millia sexcenti scripti sunt, ad perfectionem eorum respicit. Senarius enim, in quo mundi completus est ornatus, perfecta bonorum opera significat: et quia sancta Scriptura cum fide veritatis opera justitiae docet habenda, recte praepositi operum templi tria millia et sexcenti fuerunt.

VERS. 17.---Praecepitque rex ut tollerent. (BEDA, ibid.) Ad aedificandum domum Domini primo ligna et lapides de monte caeduntur, etc., usque ad unde: [Col. 0585B] Superaedificati super fundamentum apostolorum et prophetarum (Ephes. II).

Lapides grandes. (BEDA, ibid., cap. 4.) Vel lapides pretiosi, grandes, quadrati, primi sunt magistri, qui ab ipso Domino audiere verbum salutis. Superpositi vero ordines lapidum vel lignorum sequentes sacerdotes vel doctores, quorum praedicatione crescit Ecclesia et ornatur virtutibus.

(RAB. ex Bed.) Quali autem colore fuerunt lapides, etc., usque ad marmor candidum ex quo constructa est domus electorum, actionem mundam et conscientiam ab omni naevo corruptionis castigatam significat; unde: Mundemus nos ab omni inquinamento, etc. (II Cor. VII).

In fundamentum templi. (BEDA, ibid.) Fundamentum [Col. 0585C] est Christus, etc., usque ad ut abjectis verbis, factis cogitationibusque supervacuis, ad portandum onus Ecclesiae digni fiant.

VERS. 18.---Porro Giblii praeparaverunt ligna et lapides. (RAB. ex Bed., ibid.) Giblos est civitas Phoenicis. etc., usque ad nec sanctuarium Domino, sed ruinam sibi aedificat, qui docere praesumit quod ipse non didicit.

Ad aedificandum domum. (ID., ibid.) Post fundamentum de talibus compositum, aedificanda est domus praeparatis lignis et lapidibus, et ordine collocatis, qui de suo situ vel abstracti sunt, quia post prima fidei rudimenta, post collata in nobis juxta exemplum sublimium virorum fundamenta humilitatis, addendus est in altum paries bonorum operum, [Col. 0585D] et quasi superpositis sibi invicem ordinibus lapidum proficiendum de virtute in virtutem.



CAPUT VI.

VERS. 1.---Factum est igitur. (RAB. ex Bed., lib. de Templo Salom., cap. 5.) Fit commemoratio egressionis de Aegypto, etc., usque ad nec Scriptura quae gratiam Novi Testamenti intimaret in Veteri.

Anno quarto. Quarto anno regis Salomonis coepit aedificari domus: quia post expletam Christi incarnationis dispensationem in quatuor Evangeliis scriptam, misso Spiritu sancto Ecclesiae structura coepit.

Mense Zio (ipse est mensis). (BEDA, ibidem.) Quod mense secundo, etc., usque ad unde patet quia mox [Col. 0586A] peracto pascha coepit aedificare domum Domini et consecratus mystica solemnitate populus misit manus ad mysticum opus.

Aedificare coepit. (ID., ibid.) Ubi aedificatum sit templum in Paralipomenis manifestatur, etc., usque ad sed internae pacis, quam cum conditore suo haberet, compos effecta est.

Quae praeparaverat David, etc. Paraverat enim David psallendo, paraverunt alii prophetae vaticinando locum Domino: vero scilicet Salomoni, in quo domum aedificaret, quia corda auditorum fide instituerunt, monentes ut incarnatum Dei Filium fideli devotione susciperent. Unde: Levate oculos vestros et videte regiones, quia albae sunt jam ad messem: et qui metit, mercedem accipit: et congregat fructum in vitam [Col. 0586B] aeternam, ut qui seminat simul gaudeat et qui metit (Joan. IV). Quod dicit: Levate oculos vestros et videte locum qui paratus est ad aedificandam domum, et qui aedificat docendo, mercedem accipit, et congregat lapides pretiosos in vitam aeternam: ut et qui parat locum aedificio simul gaudeat et qui aedificat, id est propheta venturum praedicens: et apostolus praedicans Dominum venientem, una simul mercede potiantur.

In longitudine, etc. Longitudo domus longanimitatem Ecclesiae significat, qua patienter adversa tolerat, donec ad patriam perveniat. Haec est sexaginta cubitorum, quia senarius perfectionem bonorum operum significat; quia debemus per longanimitatem ita adversa tolerare, ut per bona opera promissam [Col. 0586C] patriam mereamur intrare.

Viginti cubitos. Propter geminam charitatis distantiam, qua Deum diligimus et proximum.

In latitudine. Latitudo charitatem significat, quae dilatato sinu mentis amicos in Deo, et inimicos diligit propter Deum donec ad pacem conversis vel funditus exstinctis, cum solis amicis gaudeat in Domino.

(BEDA, ibid.) Notandum, quia triginta cubiti altitudinis non usque ad tectum templi, sed usque ad coenaculum inferius pertingebant. Aperte enim in Paralipomenis scriptum est quod altitudo centum viginti cubitorum erat, de cujus rei sacramentis aptius in sequenti tractabitur, ubi ad medium coenaculum et tertium lectionis ordo pervenerit.

[Col. 0586D] Triginta cubitos. Propter fidem Trinitatis, in cujus visione cuncta desideria spei nostrae suspendantur. Singuli numeri per decem multiplicantur, quia per fidem et custodiam legis patientia salubriter exercetur: charitas viriliter ardescit, et spes sublimiter ad aeterna rapitur.

In altitudine. Altitudo significat spem retributionis futurae, pro qua prospera vel adversa contemnit, donec videat bona Domini in terra viventium.

VERS. 3.---Porticus erat, etc. De hac in Paralipomenis ita scriptum: Porticum vero ante frontem quae tendebatur in longum juxta mensuram latitudinis cubitorum viginti (II Paral. III). Patet ergo quia porticus ista ad orientalem templi partem facta est. [Col. 0587A] Templum enim versum ad orientem erat sicut et tabernaculum: habebatque ostium ab oriente contra ostium templi, juxta Josephum, ita ut sol aequinoctialis oriens directis radiorum lineis per ostia tria, porticus, scilicet, templi et oraculi, arcam testamenti perfunderet. Templum Ecclesiam figurat, porticus quae ante templum prior lumen solis recipiebat, illam Ecclesiae partem quae Domini incarnationem praecessit: in qua patriarchae et prophetae orientem justitiae solem primi susceperunt, et nascenti Domino in carne vivendo, praedicando, nascendo, et moriendo testimonium praebuerunt.

Viginti cubitorum longitudinis, juxta mensuram latitudinis templi. (BEDA, lib. de temp. Salom., c. 6.) Quia antiqui justi in patientia et longanimitate [Col. 0587B] exspectabant, etc., usque ad tamen doctrinam ejus audire et sacramenta percipere nequiverunt.

VERS. 4.---Fenestras obliquas. (ID., ibid., cap. 7.) Sanctos doctores quibus mente excedentibus Deo, arcana coelestium specialius videre conceditur. Qui dum quae in occulto vident, publice pandunt, quasi suscepto lumine solis fenestrae cuncta templi penetralia replent. Unde obliquae, id est, intus latiores fuisse perhibentur: quia qui jubar supernae contemplationis vel ad momentum percipit, mox sinum cordis amplius castigando dilatat, et ad majora capessenda solerti exercitatione praeparat.

VERS. 5.---Et aedificavit, etc. (ID., ibid.) Haec tabulata in Evangelio ubi Dominus tentatur a diabolo, pinnacula templi vocantur, etc., usque ad quorum maximam [Col. 0587C] partem uxores reliquisse completius sancti Stephani testatur historia, ubi feminas eadem religione pollentes non conjuges, sed viduas eorum appellat.

Latera. (ID., ibid.) Id. est luriculas, ne quis inde facile ad inferiora decideret, etc., usque ad Latera, id est, muros vel cancellos, vel luriculas, doctores in tabulatis sedentes, qui ad circumstantem inferius populum concionabantur.

VERS. 6.---Trabes autem posuit in domo per circuitum forinsecus. (BEDA, ibid.) Domus quae tabulata portant, etc., usque ad et tamen ex eis quae loquendo, agendo, vel patiendo foris ostendunt, invenimus salutis auxilium.

Trabes, etc., forinsecus. Tantae longitudinis erat, ut capita earum forinsecus prominerent. In infimo [Col. 0587D] ordine cubitorum septem, in medio sex, in supremo quinque, ut in capitibus earum tabulata componerentur, non muris templi infixa, sed juxta muros trabibus quae de muris exierant, superposita.

VERS. 7.---Domus autem, etc. Haec ad illam Ecclesiae partem quae post saeculi labores et certamina ad aeterna praemia meruit introduci proprie pertinent. Nihil enim inquinatum intrabit in illam civitatem.

Et malleus et securis. Quia hic tundimur adversitatibus et disciplina veritatis exercemur, ut illic juxta meritum locis congruis disponamur, et castigatione cessante solo amoris glutino quo ad invicem copulemur, uno impleti spiritu perfundamur. Sed quamvis [Col. 0588A] dicatur: Noe vir perfectus in generationibus suis, et: Beati immaculati in via, et hujuscemodi, nullus vere perfectus et sine macula viam hujus vitae incedere potest. Non est enim qui faciat bonum, et non peccet. Sed secundum hujus temporis modum perfecti et immaculati vocantur, qui tunc vere perficiuntur, cum nexibus corporis absoluti ad immortalem domus Domini decorem pervenerint.

VERS. 8.---Ostium lateris. (BEDA, ibid, cap. 8.) Qui dam hunc locum male intelligentes, etc., usque ad et bene unum ostium, propter consonam in omnibus sanctis fidem et dilectionem veritatis.

Ascendebant in medium coenaculum et a medio in tertium. Et aedificavit. (BEDA ibid.) Notandum quod triginta cubiti altitudinis de quo supra legitur, etc., [Col. 0588B] usque ad quia consona mente et voce omnes divinae majestatis gloriam collaudabunt.

VERS. 9.---Laquearibus. (BEDA, ibid., cap. 9.) Laquearia sunt tabulata, quae magno decore composita et ornata, ab inferiori parte trabibus affiguntur, et quia ternae altitudinis domus Domini facta erat, terna habebat laquearia. Sanctis sublimioribus scilicet, quorum opus et doctrina cunctis in templo proposita, quasi longius in alto praeeminent; quicunque intercedendo, exhortando, animas infirmorum ne deficiant, protegant.

Cedrinis. (ID., ibid.) Cedrus arbor imputribilis, etc., usque ad nisi diligere Deum ex toto corde, tota anima, tota virtute, et proximum tanquam nos ipsos.

[Col. 0588C] VERS. 10.---Tabulatum super omnem domum quinque cubitis altitudinis. (BEDA, ibid.) Hic supremum ipsius domus tectum dicitur, etc., usque ad in spiritu et virtute Eliae.

VERS. 15.---Et aedificavit parietes. (BED., ibid.) Intrinsecus quidem domus cedro erat vestita, etc., usque ad sed non habent quos portent.

Parietes domus. Operiuntur cum corda fidelium amore virtutum redundant. Sicut enim cedrus perfectos significat, ita locis opportunis, celsitudinem virtutum, quibus ad eamdem pervenitur perfectionem.

A pavimento. Teguntur omnia lignis, a pavimento domus usque ad summitatem parietum et usque ad laquearia, cum electi a primis fidei rudimentis usque [Col. 0588D] ad perfectionem bonae actionis, et usque ad ingressum patriae coelestis insudant operibus bonis, cum a primis justis usque ad ultimos in consummatione saeculi omnes virtutibus student, quarum merito dicere audeant: Christi bonus odor sumus Deo (II Cor. II).

Et texit pavimentum. (BED. ibid.) Hoc in Paralipomenis plenius scriptum est, etc., usque ad subjunxit: Super omnia autem charitatem habentes, etc. (I Tim. I; Col. III).

VERS. 16.---Aedificavit viginti. (BED., ibid., cap. 10.) Quod tabulata, etc., usque ad et hoc per totam Ecclesiae latitudinem diffusae per orbem.

VERS. 17.---Porro. (ID., ibid.) Decem quater ducta [Col. 0589A] quadraginta faciunt, etc., usque ad quadratus vero mundus in quo pro eadem acquirenda certamus. Unde: De regionibus congregavit eos. A solis ortu et occasu, ab Aquilone et mari (Psal. CVI).

VERS. 18.---Et cedro omnis. Cedrus insuperabilem virtutum venustatem signat, quo ligno omnis domus intrinsecus vestitur, cum corda justorum solo bonorum operum amore nitescunt.

Habens tornaturas. (BEDA, ibid., cap. 11.) Habet domus in tabulis cedrinis tornaturas suas et juncturas fabrefactas, cum electi ad invicem pulcherrima charitatis copula nectuntur, ut habeant cor unum et animam unam. Tornaturae enim quae juncturis tabularum opponuntur, ut unum tabulatum fiat ex omnibus, officia sunt charitatis quibus sancta fraternitas [Col. 0589B] copulatur, et in unam Christi domum toto orbe terrarum componitur.

Caelaturas. Opera sanctorum manifesta expressione quales sint in exemplum aliis proferunt. Unde Paulus et factis et dictis se in exemplum proponit.

Omnia cedrinis, etc. (ID. ibid.) Lapides parietis vel pavimentum, et tabulae, et aurum, etc., usque et ad qui gratiam Evangelii perfecte susceperunt, aeterna vita pariter perfruuntur.

VERS. 19.---Oraculum. (BED., ibid.) Oraculum ubi erat arca, etc., usque ad qui post resurrectionem ascendens in coelum carnem sumptam de virgine in Patris dextera collocavit.

VERS. 20.---Porro oraculum. Bene autem interior [Col. 0589C] domus viginti cubitis longa est, pro mysterio geminae dilectionis, de qua jam dictum est, quae in hac vita ex parte maxima illustrat electorum mentes, sed in patria cessantibus aliarum virtutum operibus sola regnat.

Sed et altare. (ID., ibid., cap. 12.) Thymiamatis scilicet, etc., usque ad quid autem lapis, cedrus, aurumque significent, supra dictum est.

VERS. 21.---Domum quoque ante oraculum. (BED., ibid.) Domus ante oraculum auro tecta est, etc., usque ad unde: Ego diligam eum, et manifestabo ei meipsum. Et iterum: Venit hora cum jam non in proverbiis loquar vobis, etc. (Joan. XIV; XVI).

Clavis aureis. (ID., ibid.) Clavi autem sunt praecepta charitatis, etc., usque ad qui rursum ad perfectionem [Col. 0589D] veniens de clavis dilectionis ait: Mihi autem adhaerere Deo, etc. (Psal. CXVIII, 72).

VERS. 22.---Nihilque erat in templo. (ID., ibid.) Haec in Paralipomenis plenius explicantur (II Par. III), etc., usque ad: et quae sursum sunt sapite, non quae super terram (Col. III).

VERS. 23.---Cherubim de lignis. (ID., ibid., cap. 13.) Angelicae dignitatis vocabulum est, et dicitur singulariter cherub, pluraliter cherubim. Per cherubim ergo angelica ministeria quae conditori semper assistunt in coelis, possunt intelligi.---Olivarum. Quia angeli gratia spirituali sunt uncti, ne unquam arescant ab amore Dei, quos luce coelestis sapientiae mox ipse qui creavit, implevit, [Col. 0590A] unde et cherubim dicuntur, id est, multiplicata scientia, vel scientiae multitudo. De lignis olivarum sunt facti, quia lucem nobis scientiae tribuunt, juvante flamma charitatis Dei, quae per Spiritum diffunditur in cordibus nostris.

Decem cubitorum. (BEDA ibid.) Decem cubitorum altitudinis sunt, quia denario aeternae vitae fruuntur, habentes inviolatam conditoris imaginem, servata sanctitate et justitia, et veritate in qua conditi sunt. Denarius enim decem obolis constat, et continere in se regis nomen et imaginem consuevit. Ideo figurae regni coelestis congruit, ubi angeli in imagine conditoris ad quam facti sunt, semper manent, et electi homines, imaginem quam peccando amiserunt, recipiunt, unde: Cum apparuerit, similes ei erimus et [Col. 0590B] videbimus eum sicut est (Joan. III).

VERS. 24.---Quinque cubitorum. (ID., ibid.) Alae cum in sanctorum hominum figuram ponuntur, etc., usque ad qui promissus est vitae cultoribus, veniunt denarium.

Ala cherub altera. Geminas habent alas, quia testamenta aeque per prospera et adversa, indefesso proposito semper ad coelestia tetendisse et pervenisse declarant, quia hoc idem suis auditoribus faciendum esse demonstrant.

VERS. 25.---Decem quoque cubitorum. (BEDA, ibid.) Alti sunt decem cubitis, quia per observantiam Decalogi Deo serviendum praedicant, quia Deo fideliter servientes aeterni regni denario remunerandos esse ostendunt.

[Col. 0590C] (ID., ibid.) Et opus. Duo facti erant cherubim propter consortium charitatis significandum, etc., usque ad quibus post frigora et tenebras idololatriae, lucem veritatis cognoscere datum est.

(ID., ibid.) Possunt per duo cherubim duo Testamenta figurari, etc., usque ad sed quia major sit festivitas internae beatitudinis de consortio adunatae fraternitatis.

In medio templi interioris. (ID., ibid.) Manifestum est ex praedictis, etc., usque ad eam dilectionis gratiam qua se alterutrum complectuntur, exprimit.

VERS. 27.---Extendebant autem alas, etc. (ID., ibid.) Extendunt autem cherubim ad utrumque parietem oraculi alas, etc., usque ad scriptores eorum jam regnantes cum Domino ipsumque laudantes curam [Col. 0590D] gerunt salutis, interpellantes pro nobis.

VERS. 28.---Texit quoque cherubim. Circumdati sunt auro, quia praeclaris scriptorum suorum operibus confirmata est auctoritas testamentorum, manifestata autem per orbem cognitio est divinarum Scripturarum, vel interna gloria coelestium agminum. Utrumque enim cherubim et angelos, scilicet et testamenta significat.

VERS. 29.---Sculpsit variis coelaturis. (BEDA, ibid., cap. 14.) Sculpuntur parietes torno, etc., usque ad longo usu virtutum exercitata didicit. Et palmas. (ID., ibid.) Palmas facit, cum memoriam aeternae remunerationis sanctorum mentibus infigit, ut [Col. 0591A] eo minus ab arcae justitiae cadant, quo mercedem justitiae semper ante oculos habent.

Et picturas varias. Facit picturas varias quasi prominentes de pariete et egredientes, cum omnes multifarias virtutum operationes fidelibus tribuit, viscera scilicet misericordiae, benignitatem, humilitatem, patientiam, modestiam, etc., super omnia autem charitatem, quae est vinculum perfectionis (Col. III). Hae virtutes, cum in tantam electis consuetudinem venerint, ut naturaliter insitae videantur, quid aliud quam quia ut picturae domus Domini prominentes de pariete exeunt? Quia verba et opera veritatis non adhuc ab aliis extrinsecus discunt, sed sibimet infixa radicitus parata semper ab intimis cordis, quae sunt agenda vel docenda proferunt. Diximus autem [Col. 0591B] quod pavimenti aequalitas, humilem concordiam fraternitatis significat: ubi cum sint Judaei vel gentes, barbari et Scythae, liberi et servi, nobiles et ignobiles: cuncti se in Christo esse fratres, et eumdem patrem habere in coelis gloriantur. Concordissima enim humilitas supernorum civium nulli dubia est. Texit ergo Salomon pavimentum domus auro in oraculo intrinsecus, et in templo extrinsecus: quia Christus angelos et animas justorum in coelis, plenario dono perfectionis implevit, et peregrinantes in saeculo cives patriae coelestis, signaculo dilectionis aeterno, a mortalium vilitate secrevit. Unde: In hoc cognoscent omnes, quia discipuli mei estis, si dilectionem habueritis ad invicem (Joan. XIII).

VERS. 31.---Et in ingressu oraculi, etc. (BEDA, [Col. 0591C] ibid., cap. 15.) Unus erat ingressus, sed duobus ostiis claudebatur, etc., usque ad imo omnes electi per arma lucis et pietatis aditum sibi patriae coelestis aperiunt.

Duo ostiola de ligno olivarum. (ID., ibid.) Duo sunt ostiola, quia Deum et proximum diligunt angeli et homines sancti, neque januam vitae nisi per geminam dilectionem possunt intrare. Vel quia utriusque populi fidelibus, Judaeis, scilicet, et gentibus eadem vitae janua reseratur.

Postesque angulorum. Postes habent angulorum quinque, quia non solum animas electorum aula coelestis recipit, sed et corporibus immortali gloria praeditis in judicio fores aperit, quinque enim sunt corporis sensus. Vel uterque postis oraculi altus est [Col. 0591D] quinque cubitorum, quia solis illis supernae patriae introitus panditur, qui omnibus corporis et cordis sensibus Domino serviunt: corporis scilicet cum per eos aliquid pro illa agunt; cordis vero, cum sobrie, et juste, et pie cogitant de eis per ipsos corporis sensus agere decernunt.

VERS. 32.---Anaglypha. Posset dici sculptura facta in junctura tabularum, sed large accipitur. (BEDA, ibid.) anaglypha Graece, Latine dicuntur caelaturae, etc., usque ad horum intuitu continuo vestigia nostra regimus.

VERS. 33.---Fecitque in introitu. Sicut ingressus oraculi quo ad arcam Domini cherubimque pervenitur, introitum coeli significat, quo ad visionem Dei [Col. 0592A] supernorumque civium nos introduci desideramus: ita introitus in templum, primordia nostrae conversionis ad Deum, quando in praesentem Ecclesiam intramus. Iste ingressum nostrum ad fidem, ille designat ad spem. Unde postes hujus introitus quadrangulati sunt propter quatuor Evangelii libros, quorum doctrina in fide veritatis erudimur. Postes de lignis. (BEDA, ibid.) Quadrangulos propter quatuor scilicet principales virtutes, etc., usque ad quarta post prudentiam, fortitudinem et temperantiam, justitia sequitur.

VERS. 34.---Altrinsecus. Quia ad invicem respiciunt, ut una sine altera haberi non possit. Exterius ostium dilectio fraterna, interius divina: quia illa prior tempore, haec sublimior dignitate: et per [Col. 0592B] illam ad hanc intratur: quia in amore proximi discitur, qualiter conditor debeat amari.

Et utrumque ostium. (BEDA, ibid.) Quia in utraque dilectione duo sunt principaliter observanda, etc., usque ad quia exstinctis peccatis omnibus ad littus et soliditatem virtutum transeamus.

(BEDA ubi supra.) Notandum quod in egressu oraculi duo dicuntur fuisse ostia, etc., usque ad aliud mysterii dispensationem praefigurans.

Et se invicem. Vel ostium quod se invicem tenebat aperitur, cum per ministerium praedicatoris discernitur quid proprie ad cognitionem fidei, quid ad vivendi castitatem pertineat, quae utraque nequeunt separari, et quod parum sit, proximorum mala tolerare, et eis bona non commodare, cum haec certissime [Col. 0592C] soleant in corde perfectorum indissolubiliter permanere.

VERS. 35.---Et sculpsit cherubim. Haec supra exposita sunt, quia in parietibus domus, et in ostiis interioribus eaedem picturae vel caelaturae factae sunt; quia eadem arcana fidei, spei, et charitatis, quae sublimes et perfecti sublimiter capiunt, et quae omnes electi plene in aeterna visione percipiunt, etiam catechizandis rudibus pro suo cuique captu discenda et confitenda traduntur, ut sacris initiati mysteriis, quandoque ad capienda ea quae pie crediderunt, proveniant.

VERS. 36.---Aedificavit atrium. (BEDA ubi supra, cap. 16.) De interiori atrio breviter loquitur, etc., usque ad unde sequitur: Aedificavit atrium interius [Col. 0592D] tribus ordinibus (I Cor. II).

Et uno ordine. Unus ordo lignorum cedri bona est operatio sine corruptione simulationis exhibita, sine cujus adjectione fides, spes, et charitas vera esse non potest. Ligna enim cedri propter odoris gratiam et imputribilem naturae potentiam, perseverantiam, et famam piae actionis designant. Usque ad hoc atrium universi conscendunt electi, qui fide, spe, charitate et opere, Deo placere appetunt, hoc alta meritorum gratia transcendunt perfecti, cum in tanto virtutum culmine proficiunt, ut dicere auditoribus possint: Imitatores mei estote sicut et ego Christi (I Cor. IV); et: Nescitis quoniam angelos judicabimus, quanto magis saecularia (Ibid. VI).

[Col. 0593A] VERS. 38.---Ipse est mensis. (BEDA ubi supra.) Quaeritur quomodo dicatur domus Domini in mense octavo perfecta in omni opere suo, etc., usque ad unde David Psalmum pro octava intitulavit, quem pro metu judicii cantavit, dicens: Domine, ne in furore tuo arguas me, neque in ira tua corripias me Psal. VI).

Aedificavitque eam. Quia Ecclesia toto hujus saeculi tempore, quod septem dierum circuitu peragitur, ex electis construitur animabus: et in fine saeculi suum incrementum ad finem perducit. Vel ob significationem gratiae spiritualis, per quam Ecclesia, solum ut sit Ecclesia, percipit: quia sine donis Spiritus, nemo fidelis effici, vel fidem servare, vel merito fidei ad coronam justitiae potest pervenire.



CAPUT VII.
[Col. 0593B]

Domum autem mulieris vi. (BED., lib. de templo Salom., cap. 17.) Ecclesiae, scilicet praesentis, pro qua Christus vir suus morte gustata surrexit, etc., usque ad Aes enim est valde durabile et sonorum.

VERS. 14.---Fecit omne opus. Quia sancti doctores dum ministerio verbi fideliter insistunt, opus Dei operantur, quia loquendo foris viam veritatis aperiunt illis, quos ipse intus illustrando ad vitam praeordinavit aeternam. Unde: Ego plantavi, Apollo rigavit, Dominus autem incrementum dedit (II Cor. III).

VERS. 15.---Et finxit. (BED. ubi supra, cap. 18.) Columna ante fores templi decem et octo cubitis alta est, etc., usque ad a recta via qua ad promissam [Col. 0593C] patriam gradimur, ulla in parte declinemus.

Decem, etc. Ter enim seni decem et octo faciunt: tria, scilicet ad fidem pertinent propter Trinitatem; sex ad operationem, quia sex diebus factus est mundus, tria per sex multiplicantur, cum justus ex fide vivit et cognitionem piae fidei cumulat exsecutione bonae actionis.

Et linea. (BEDA, ibid.) Norma apostolicae institutionis ambit columnam utramque, cum doctor Judaeis vel gentibus praedicare missus, ea tantum facere curat et docere, quae per apostolos accepit et didicit Ecclesia. Nam qui aliter docere, vivere vel praedicare voluerit, et apostolica decreta spernere vel pro libito suo nova statuere, non est columna in templo Dei: quia dum apostolica instituta sequi [Col. 0593D] contemnit, vel exilitate inertiae, vel elationis grossitudine duodecim cubitorum lineae non convenit.

VERS. 16.---Duo, etc. (ID., ibid.) Capita columnarum, etc., usque ad evangelicae perfectionis est insita gratia.

VERS. 17.---Septena, etc. (ID., ibid.) Hoc in Paralipomenis ita scriptum est, etc., usque ad quia patres utriusque testamenti per gratiam unius Spiritus septiformis, ut essent electi acceperunt.

VERS. 18.---Et duos. (ID.) Videntur malagranata facta esse in circuitu capitellorum a parte inferiori, et ex ipsis malisgranatis oriri retiacula: quibus capitella ex parte aliqua tegerentur, signatur quod virtutes [Col. 0594A] ex virtutibus nascuntur, et quod sancti ambulant de virtute in virtutem (Psal. LXXXIII).

(ID., ibid.) Duo ordines erant retiaculorum in gyro capitelli, etc., usque ad et in eis quae intelligimus late patet.

Ut tegerent. (ID., ibid.) Cum dictum sit de retiaculis, etc., usque ad apte subjungitur: Capitella autem quae erant super capita columnarum, etc.

Malogranatorum. Quae uno foris cortice multa interius grana circumdant, etc., usque ad sed quae intus est fidei, spei, et dilectionis, caeterorumque animi bonorum gratia non cernitur.

VERS. 19.---Quasi, etc. (ID., ibid.) Per lilia, claritas supernae patriae et immortalitatis floribus redolens paradisi designatur amoenitas, etc., usque [Col. 0594B] ad quia non nisi per Evangelium optata vox illa mundo insonuit, Poenitentiam agite, etc. (Matth. III). In porticu. Notandum autem in hac sententia Paralipomenis quod eadem porticus templi etiam vestibulum templi vocatur. Unde: Inter vestibulum et altare plorabant; id est, inter porticum et altare.

VERS. 20.---Et rursum (BED. ubi supra.) Quorum scilicet factura perennis regni sublimitatem designat, etc., usque ad sed quia illa societas utriusque populi fidelibus tribuitur, recte subjungitur: Malogranatorum. (ID., ibid.) In malogranato totam significat Ecclesiam, etc., usque ad et utriusque populi electos in una beatitudinis arce colligunt.

[Col. 0594C] Columnam. (ID., ibid.) Dextera columna doctores primitivae Ecclesiae significat, etc., usque ad nihil industriae saltem ad intelligendos eorum quibus praelati sunt errores.

Fecit quoque. (ID., ibid.) Hoc mare in figuram baptismi factum est, etc., usque ad cum hunc in vinea laborantibus dandum esse praedixit.

VERS. 23.---A labio usque ad labium. Quia a primo baptizato in nomine Jesu Christi usque ad ultimum qui in fine saeculi crediturus et baptizandus est, omnis fidelium chorus, eamdem veritatis viam ingredi, et communem debet sperare a Domino justitiae coronam.

Quinque cubitorum. Quia quidquid visu, auditu, gustu, odoratu, tactuque delinquimus, gratia Dei nobis [Col. 0594D] per ablutionem vivifici fontis relaxat. Sed non sufficit praeteritorum remissio peccatorum, nisi quis deinceps bonis studeat operibus; alioquin diabolus qui exierat de homine, si hunc a bonis operibus vacare viderit, multiplicius redit, et facit novissima illius pejora prioribus; unde subditur:

Et resticula triginta cubitorum cingebat illud. Disciplina coelestium praeceptorum qua a voluptatibus religamur; unde: Funiculus triplex difficile rumpitur (Eccl. IV), quia observatio mandatorum quae in cordibus electorum fide, dilectione, spe supernae retributionis firmata est, nullo potest obstaculo dissolvi. Resticula mare ambit, cum sacramentum baptismi quod accepimus, piis operibus munire studemus. Haec [Col. 0595A] triginta cubitorum est, quinquies enim seni triginta faciunt. Senario autem in quo Dominus hominem fecit, cum non esset, et refecit cum periisset, bona operatio nostra figuratur. Et sex per quinque multiplicantur, ut ad triginta perveniant, cum omnes corporis sensus divinis subjungantur imperiis.

Aliter: ter deni faciunt triginta, et genus humanum post diluvium de progenie trium filiorum Noe latitudinem totius orbis implevit. Sem quippe Asiam, Cham Africam, Japhet soboles Europam et insulas maris obtinuit. Et quia baptismi mysterium cum exsecutione operum et spe coelestium cunctis erat nationibus ministrandum, resticula triginta cubitorum, mare in quo baptismus figurabatur, cingebat. Sed et hic dicendum, quod Dominus cum esset triginta [Col. 0595B] annorum venit ad baptismum, qui quoniam suo baptismate quod tricenarius accepit baptismum nostrum consecravit, recte mare, quod nostrum baptismum figurabat, triginta cubitorum restis circumibat, ut significaretur dono illius qui baptismum sine peccato subiit, baptismum nobis in eum credentibus in remissionem peccatorum dedicari.

Et sculptura. Cum praedictum sit, quod resticula triginta cubitorum mare circumierit, et nunc addatur quod sculptura haec subter labium posita, decem cubitis ambierit, patet quia vas erat in modum phialae expansum et diffusum, quod a triginta cubitis circuitus quos habebat in labio, usque ad decem est coactum. Sculptura autem histriata est quae aliquas [Col. 0595C] rerum historias imitatur. Unde per sculpturas histriatas quibus mare circumdatur exempla priorum temporum signantur, quae nobis sunt intuenda, ut videamus quibus operibus ab initio sancti Deo placuerunt, qua obstinatione iniqui in sceleribus perduraverunt, quanta infelicitate reprobi perierunt. Quomodo in exordio nascentis saeculi Cain ob malitiam invidiae damnatus, Abel justitiae merito coronatus, Lamech ob adulterium et homicidium maledictus, Enoch ob gratiam pietatis ad paradisum reductus, Cham post diluvium ob impietatem detestatus, Sem et Japhet pro obsequio reverentiae perpetua benedictione donati, Abraham fidei merito haeres divinae promissionis effectus, caetera gentium multitudo pro infidelitate relicta. Adveniente quoque in carne [Col. 0595D] Domino, Judaea pro perfidia repulsa, gentilitas gratia ad salutem reducta, et hujusmodi, quae in utroque testamento solerter considerata studiosis prosunt. Ideo forsitan duo sunt ordines sculpturarum histriatarum in mari aeneo, ut qui fonte baptismatis imbuti sunt, utriusque testamenti auscultent historias: ideo decem cubitorum erant in gyro, ut quoscunque in eisdem historiis deditos jussis coelestibus obedire, et tota intentione ad superna praemia suspensos prospexerint, imitari contendant.

VERS. 25.---Duodecim. (BED. ubi supra). Apostolus evangelistas, imo omnes verbi ministros; unde: Non alligabis os bovi trituranti, etc. (I Cor. IX). Hi mare sibi superimpositum portant, cum apostoli [Col. 0596A] eorumque successores, injunctum sibi Evangelii officium prompta devotione implent.

E quibus tres. Quia in universis quadrati orbis partibus fidem praedicant Trinitatis. Hinc quoque apostoli duodecim, id est quater terni sunt electi, ut fidem et confessionem Trinitatis per quatuor mundi plagas evangelizantes, baptizarent omnes gentes in nomine Patris, et Filii, et Spiritus sancti. Quorum et successorum suorum verba, actus et passiones facile in praesenti videre et cognoscere legendo valemus. Quae vero illos in futuro maneat gloria retributionis, nondum videre possumus.

VERS. 26.---Grossitudo. (BED. ubi supra.) Qui lavacrum baptismi ad salutem et vitam suscipit, fidem et spem et charitatem debet habere, sine quibus nemo [Col. 0596B] potest recte operari; unde subjungitur, Grossitudo. Quia robore fidei, spei, et charitatis munitur perceptio baptismi, neque aliter proficuum esse accipientibus ostenditur, nisi harum virtutum firma certitudo mentem accipientium et corpora confirmet.

Lilii. (ID., ibid.) Lilium comitante odoris gratia candidum colorem foris, etc., usque ad unde subditur:

Duo millia batos capiebat et tria millia, etc. (ID., ibid.) Batus Hebraeorum mensura est, etc., usque ad ejusdem regni facit esse participes.

VERS. 27.---(ID., ibid.) Mille perfectionem significat, quia denarium quadratum solidum facit. Decies enim decem, centum faciunt, quae figura jam quadrata, sed adhuc plana. Verum ut in altitudinem [Col. 0596C] surgat et solida efficiatur, multiplica centum per decem, et fiunt mille. Quo numero stabilis et velut quadrata justorum conscientia signatur. Quocunque enim infertis quadratum, stabit, sic animus electorum nulla tentatione a statu rectitudinis inclinatur.

Et fecit. (ID., ibid., cap. 20.) Multifarie multisque modis eadem nostrae salutis sacramenta figurantur, etc., usque ad divino fecit amore fervescere.

(ID., ibid.) Quod ad portandos luteres decem bases sunt factae, etc., usque ad sed uno eodemque nomine Deum Patrem propter unius donum Spiritus invocantes.

Quatuor cubitorum longitudinis. (ID., ibid.) Quaternorum cubitorum erat longitudo et latitudo basium, quia praedicatores, sive adversa mundi, et [Col. 0596D] longitudinem exsilii, et laborum praesentium foris tolerent, sive cor in dilectione Dei et proximi interna exsultatione dilatent, semper virtutibus student, prudenter scilicet inter bona et mala discernentes, fortiter adversa sustinentes, cor ab appetitu voluptatum temperantes, justitiam in operatione tenentes.

VERS. 28.---Et ipsum opus basium. Tabulae ex quibus bases factae sunt, quadratae fuerunt, in quibus formulae rotundae erant, quae coronulae sive plectae appellantur, in quarum medio caelaturae leonum, etc.

VERS. 29.---Inter et coronulas et plectas, leones et boves et cherubim. (ID., ibid.) Non erat plana ulla ex [Col. 0597A] parte superficies basium, etc., usque ad unde hic quoque post sculpturas cherubim bene adjungitur:

Et subter leones. Quia doctores et in severitate districtionis qua peccatores judicant, et mansuetudine lenitatis qua poenitentibus remittunt, timent judicium Dei, ne injuste ligando atque solvendo juste ligentur ab eo cujus nequit errare judicium.

VERS. 30.---Et quatuor rotae. (BEDA, ibid.) Quatuor Evangeliorum libri, etc., usque ad eos ab imis sustollunt et velut immissis rotis axes a terra basim altius sublevant.

Humeruli. (ID., ibid.) Qui rotis antepositis ne ab axe dilabi possent obsistebant, praeconia sunt prophetarum, quibus evangelica et apostolica Scriptura, ne cui legentium in dubium veniat, confirmatur; unde: [Col. 0597B] Habemus firmiorem propheticum sermonem, cui bene facitis attendentes, etc. (II Pet. I). Unde et Marcus ait: Initium Evangelii Filii Dei sicut scriptum est in Isaia propheta; et Matthaeus: Hoc autem totum factum est, ut adimpleretur Scriptura prophetarum (Mar. I; Matth. XXVI).

Contra. (ID., ibid.) Quia omnis Scriptura prophetica sibi est consentanea, sicut uno spiritu condita. Quatuor autem fuere per bases singulas humeruli juxta scilicet numerum rotarum, non quod quatuor sint tantum libri prophetici, sed omnia quae locuti sunt prophetae quatuor Evangeliis testimonium praebuere, ut ex consensu utriusque Testamenti una fifides et dilectio Christi nostra omnium corda firmaret.

[Col. 0597C] VERS. 31.---Unum cubitum. (ID., ibid.) Propter perfectionem, etc., usque ad unde: Ex parte enim cognoscimus, et ex parte prophetamus, etc. (I Cor. XIII).

Media. Dicit tabulam superiorem, quae sicut aliae quadrata erat similiterque sculpta, et in summitate sui habebat rotunditatem unius et dimidii cubiti, in qua luter ponebatur.

VERS. 37.---In hunc modum fecit decem bases, fusura una, et mensura, sculpturaque, etc. (BED., ibid.) Quare decem bases sint factae et totidem luteres suppositi, dictum est supra; quod vero una erat mensura sculpturaque consimilis omnium basium vel luterum, non ea significatione factum est, quod aequalia possint esse omnium merita doctorum; sed [Col. 0597D] quia eis est una fides Evangelii, qua instruuntur, unum sacramentum baptismi quo abluuntur, unus idemque Spiritus quo omnes consecrantur, quamvis habeant diversas donationes in ipso Spiritu, qui dividit singulis prout vult.

VERS. 38.---Quadraginta batos capiebat luter unus, etc. (ID., ibid) Quadraginta magnam perfectionem significat, quia quater deni faciunt quadraginta, decem autem sunt praecepta quibus nostra omnis operatio praefixa est in lege Dei. Quatuor vero Evangeliorum libri, in quibus per dispensationem Dominicae incarnationis, coelestis patriae nobis patefactus est introitus, et quia omnes qui ad mysterium baptismi pertinent, cum fide et sacramentis Evangelii, [Col. 0598A] fructum debent rectae operationis ostendere, singuli luteres in quibus holocausta lavabantur, quadraginta batos capiebant.

Eratque. (ID., ibid). Quod supradictum est: pariterque habebat unum cubitum et dimidium, et utrum ibi amplitudinem an altitudinem significaret, non adjecit: videtur quod fundum ipsius luteris hujus esse amplitudinis voluerit intelligi, quod ex mensura basis in qua positus erat quisque luter, facillime conjicitur, quod ita describitur: In summitate autem basis erat quaedam rotunditas unius et dimidii cubiti, ita fabrefacta ut luter superimponi posset. Latitudo ergo fundi in luteribus unius erat cubiti et dimidii. Ipsa vero capacitas luterum quatuor habebat cubitos, sed utrum in altitudine, an in amplitudine, [Col. 0598B] an in utroque, dicat qui noverit.

(ID., ibid.) Propter quatuor Evangelia in quibus forma baptismi vel cardinales virtutes quibus baptizati debent institui, vel propter quatuor mundi plagas quibus baptisma ministratur.

VERS. 39.---Et constituit decem bases, quinque ad dexteram partem templi, et quinque ad sinistram. (ID., ibid.) Sed dexteram partem templi et sinistram non intus in ipso templo, etc., usque ad et flamma divinae charitatis aliena esse considero.

Mare autem posuit ad dexteram partem templi, etc. (ID., ibid.) Et in hoc eodem atrio, etc., usque ad per quam eadem dilectio diffunditur in cordibus nostris.

VERS. 46.---Jordanis fudit ea rex in. (ID., ibid.) [Col. 0598C] In quo Dominus noster baptizatus est, etc., usque ad per totam mundi latitudinem implevit.

Argillosa terra. (ID., ibid., cap. 21.) De qua factae sunt formae ad fundenda vasa Scripturae, etc., usque ad ut ad praemia eorum bene currendo perveniamus.

VERS. 48.---Fecitque Salomon omnia vasa in domo, etc. (ID., ibid.) Superius dixit Hiram fecisse Salomoni omnia vasa, nunc Scriptura subjungit eadem fecisse Salomonem. Salomon enim fecit dictando, Hiram operando.

Altare aureum. (ID., ibid.) Corda perfectorum internae charitatis et castitatis luce coruscant, etc., usque ad sed solummodo lacrymarum et orationis ei vota pro desiderio regni coelestis offerunt.

[Col. 0598D] (ID., ibid. cap. 22.) Altare thymiamatis Moses fecit, etc., usque ad unde qui in vinea magni patrisfamilias laborant, denario numerantur.

Mensam. (ID., ibid.) Scriptura spirituali intelligentia clara, etc., usque ad quae quondam juxta litteram intelligenda putabatur.

(ID., ibid.) Sicut mensae in typo Scripturae ponuntur, etc., usque ad ita electi in Scriptura continentur erecto ad superna sensu bona coelestia a Domino quaerunt et percipiunt.

VERS. 49.---Quasi lilii. (ID., ibid.) Hoc videtur dicere, quia suprema pars candelabrorum in modum repandi lilii erat efformata

Lucernas desuper aureas. Per quod continetur id [Col. 0599A] quod continet, id est vascula aurea in quibus oleum lucebat, designatur.

Forcipes. (BEDA., ibid.) Id est, emunctoria quibus emungebantur lychni, ut reparati melius lucerent.

VERS. 50.---Hydrias. Hydriae praecordia sanctorum signant, aqua sapientiae et vino compunctionis repleta.

Fuscinulas. Fuscinulae quibus carnes praeparantur, praedicatores, qui suis auditoribus cibum intelligentiae administrant: quorum officium est corpus et sanguinem Christi credentibus distribuere, infidelibus abnegare.

Domus interioris. (ID., ibid., cap. 22.) Ostia domus interioris angelica, etc., usque ad vel quam habent in Deum charitatis.

[Col. 0599B] VERS. 51.---Perfecit omne opus. (ID., ibid.) Dum status saeculi geritur, facit quidem opus domus Domini, sed nondum perficit, quia corda electorum Dominus, ut bona operentur, inspirat et adjuvat; nullum tamen in hac vita commorantem absque peccato esse tribuit. Namque hoc futurae beatitudini reservat. Perficit vero omne opus templi Salomonis et dedicacationi aptum reddit, cum noster pacificus in die novissima electos resurrectionis immortalitate glorificat, et aeternum perducit ad regnum. Unde templum septem annis aedificatum, octavo autem perfectum ac dedicatum est. Cui tempore convenit quod sequitur:

Et intulit quae sanctificaverat. (ID., ibid.) Sanctificaverat David pater Salomonis argentum, cum Deus [Col. 0599C] Pater eloquentes gratia sui Spiritus ad loquendum verbum Dei confortat. Sanctificat aurum, cum naturali ingenio praeditos ad intelligendam legem illuminat. Sanctificat etiam vasa, cum omnibus Ecclesiae filiis Spiritus sancti gratiam largitur. Haec sanctificata Salomon infert in templum, cum Dominus peracto judicio doctorum et caeterorum fidelium coetum in gaudium coelestis regni introducit.

Reposuitque in thesauris domus Domini. (ID., ibid.) Quia deos suos abscondit in abdito vultus sui a conturbatione hominum. Multi sunt thesauri in una domo Domini, quia in una Ecclesia sancti meritis distant. Et una est patria coelestis, quamvis in ea stella a stella differat in claritate (II Cor. XV). Quod utrumque distributor praemiorum demonstravit, cum ait: [Col. 0599D] In domo Patris mei mansiones multae sunt (Joan. XV).



CAPUT VIII.

VERS. 6.---In sanctum (BED., lib. de Templo Salom.) Domus templi exterior peregrinantem Ecclesiam, sancta sanctorum supernae patriae coelestis felicitatem designant. Illata in sancta sanctorum arca assumptam Christi humanitatem intra velum regiae coelestis inductam.

Subter alas. (ID.) Moses fecit duos cherubim aureos, quos posuit in propitiatorio quod erat super arcam. Salomon addidit duos majores, sub quorum alis arcam nunc dicitur posuisse cum propitiatorio et duobus cherubim prioribus.

[Col. 0600A] VERS. 8.---Cumque. (ID.) Hoc manifestius, etc., usque ad si prominentes ultra ostium vectes producendis ad claudendum ostiis locum non darent.

Qui et fuerunt. In Paralipomenis dicitur: Fuit itaque arca ibi usque ad praesentem diem: quod a historiographo additum est, significante usque ad tempora aetatis suae eam ibi permansisse, quod non Esdra potest intelligi, quia jam erat incensum templum, sed de Nathan vel aliquo prophetarum, a quibus omnia gesta suorum temporum scripta esse creduntur.

VERS. 9.---In arca. (RAB.) Erat in arca urna aurea habens manna, etc., usque ad quia soli supernae patriae cives gloriam ibi Redemptoris plene contemplantur.

[Col. 0600B] VERS. 10.---Nebula implevit domum Domini, et non poterant. (ID.) Id est, synagogam implevit, quia eorum mentes infidelitatis caligo replevit, et sacerdotes propter nebulam ministrare non poterant, quia dum mysticos sensus litterae velamine coopertos, et nativitatis Christi sacramenta investigare despiciunt, debitum fidei suae ministerium per nebulam erroris perdiderunt, ita ut exigentibus meritis non agnoscant cultum credulitatis, quibus in nebula doctrinae suae Dominus de se etiam aperta narravit. Sed quia auditorum mentes infidelitatis caligo impleverat, quasi emissum solis radium nebula interjacens abscondebat.

VERS. 55.---Stetit. In Paralipomenis refertur [Col. 0600C] quod hic non dicitur: Fecerat Salomon basim aeneam, et posuit in medio basilicae, super quam stans benedixit omni Ecclesiae Israel.

Et benedixit. (RAB.) Templum Domini, etc., usque ad et virtutum operibus proximis prosunt.

VERS. 64.---In die. (RAB. in lib. Reg., tom. III.) Quid est quod Salomon aedificavit medium atrii offerens ibi, etc., usque ad sacrificia acceptabilia quotidie spiritualiter Deo offeruntur.

Altare. Quod fecit Moses positum erat ante templum contra januas ejus, et quia illud angustum erat, et capere non poterat, medium atrii sub divo sanctificavit, ubi posuit illud altare maximum, quod fecerat viginti cubitorum.

VERS. 65.---Festivitatem. (RAB. ubi supra.) In [Col. 0600D] Verbis Dierum, etc., usque ad quod etiam Josephus attestatur.

(ID., ibid.) Solemnitas quam fecit Salomon et omnis Israel, etc., usque ad quae in Christo Pater contulit Christianis.

Ab introitu. (RAB., ibid.) Per introitum Emath septentrionalem Judaeae plagam, per rivum sive torrentem Aegypti designat Australem. Iste autem rivus non est Nilus, sed alius fluvius qui juxta Rivocorulam influit in mare. Emath autem civitas Syriae est. Nunc Epiphania vocatur ab Antiocho Epiphane.

VERS. 66.---Laetantes. Decantantes cum delectatione hymnos, ita ut in ea jucunditate sine labore ad propria remearent.



CAPUT IX.
[Col. 0601A]

VERS. 11.---Praebente regi. (RAB. ubi supra.) Multum auri et argenti, etc., usque ad quia germen cum plenitudine fructuum non afferrent.

VERS. 17.---Aedificavit. (RAB.) Urbes quas aedificasse dicitur, etc., usque ad ut hostibus spiritualibus insuperabiles exsistant.

(RAB.) Civitates quas Salomon aedificavit de reliquiis Amorrhaeorum fuerunt, quas non potuerunt filii Israel delere, sicut in Jesu Nave legitur (Jos. IX): has postea rex Aegypti subvertit et dedit in dotem filiae suae uxori Salomonis, et idcirco reaedificavit eas Salomon.

VERS. 18.---Et Palmiram. Inhabitabilis regio eo [Col. 0601B] quod nusquam aqua inveniretur; sed illo loco ubi aedificata est civitas, fontes abundant, et palma, quae Graece vocantur Palmira, ipsa est Emath, sive Epiphania vel Antiochia.

VERS. 20.---Universum. (RAB. ubi supra.) Qui non fuerat de filiis Israel, fecit Pacificus noster tributarios, cum eis qui non sunt in filiorum numero; sed in servili conditione utitur ad proprium servitium. Tales licet in multis adversentur, tamen frequenter usibus serviunt Ecclesiae, cum in praesenti tempore de rebus suis solatia praebent.

De filiis. (ID., ibid.) Eos qui non ancillae filii sunt, sed liberae, etc., usque ad et in semitas justitiae ducant.

VERS. 23.---Quinquaginta. (ID.) Quinquagesimo [Col. 0601C] die post Pascha et lex in monte Sina tributa est, et Spiritus paracletus super discipulos venit. Quid ergo significat iste praepositorum numerus, nisi quod hi qui Spiritus sancti gratia legis Domini scientiam habere merentur, ipsi et se et alios bene regere possunt?

VERS. 25.---Offerebat quoque. (ID.) Offert Pacificus noster, etc., usque ad et ea quae sunt Deo placita postulat.

VERS. 26.---Classem. (ID.) Classis est Ecclesia, etc., usque ad historiam, allegoriam, tropologiam, anagogen in duobus Testamentis.

VERS. 28---.In Ophir. (ID.) Ophir nomen est provinciae in India. Ab Ophir uno de posteris Heber nominatur, quae et terra aurea appellatur, eo quod montes [Col. 0601D] aureos habeat, qui a leonibus et saevissimis bestiis incoluntur. Ad quos nullus aliter accedere audet, nisi qui in navi stantes juxta littus, terram quam unguibus leonum effossam invenerint, in suam navem recipiunt, ut si bestiae eos senserint, facile in mare recipiantur.



CAPUT X.

Allegorice. (ISID. in lib. Reg., tom. V.) Haec regina venturam Ecclesiam de gentibus, etc., usque ad in occulto sanctorum fieri concivis optans.

VERS. 4.---Videns autem. (RAB. ubi supra.) Regina, viso Salomone et gloria ejus, stupens super prudentia ejus, dixit: Verus est sermo, etc. Sic sancta Ecclesia, auditis miraculis Christi, provocata [Col. 0602A] est ad quaerendum eum: quo per fidem invento, consideratis sanctae Scripturae testimoniis, divinitatis ejus potentiam agnoscens, parum putat esse omne quod sibi antea narratum est de eo.

VERS. 8.---Beati viri. (RAB.) Regina admirando in laudem Salomonis erupit, dicens: Beati viri. Vere beati sunt quorum rex est Christus, et qui aeterna ejus visione perfrui merentur, et gloriam quam habet cum Patre et Spiritu sancto conspicere et sapientiam quae mundis corde se ostendit perpetualiter percipere laetantur.

VERS. 11.---Ligna. (ID.) Conditor noster ligna pretiosa, hoc est, etc., usque ad et omnia instrumenta musicorum.

VERS. 12.---Cantoribus. (ID.) Hi quidquid agunt [Col. 0602B] in verbo aut opere, omnia in laudem Dei faciunt: laudem inter adversa et prospera, corde, ore et opere pronuntiare non cessant, unde: Super muros tuos, Hierusalem, constitui custodes, tota die et nocte non cessabunt laudare nomen Domini (Isa. LXII).

VERS. 13.---Rex autem. (ID.) Et Pacificus noster Ecclesiae suae, omnia quae petit, dabit, unde: Quaecunque petieritis Patrem in nomine meo, dabit vobis. Non solum quod petimus, imo etiam quae humana fragilitas aut nescit, aut non praesumit petere, gratuito munere largitur.

VERS. 16.---Ducenta. (Id.) In Paralipomenis scutis adduntur hastae aureae, quia lanceis et scutis utebantur duces excubantes ante ostium domus regis. Unde: lectulum Salomonis septuaginta fortes ambiunt.

[Col. 0602C] (ID.) Excubantes ad ostia domus regiae, etc., usque ad et scuto fidei tela nequissimi ignea repellentes, exstinguunt.

VERS. 17.---Saltus Libani. Sylva Libani Ecclesiam gentium significat, quae de fastu superbiae abscissa in fabrica domus Dei aptatur. Unde: Invenimus eam in campis sylvae.

VERS. 18.---Thronum de ebore. (RAB.) Thronus vel solium est imperialis sedes, quae in canticis ferculum appellatur, eo quod residentes ferat, vel de loco ad locum circumferat. Ad quod per sex ascensionis gradus ascendebatur. Sub solio erat scabellum aureum, et summitas throni rotunda, tenta duabus [Col. 0602D] manibus vel brachiis extrinsecus, juxtaque stabant duo leones adjuvantes sustentare sedile.

VERS. 20.---Et duodecim. Quia sex ascensionis gradus altrinsecus positi erant pro sustentaculo ascendentis gradus.

(ID.) Solium Salomonis Ecclesia esse intelligitur, etc., usque ad munire certant.

Non est factum, etc. Apte Ecclesiae convenit istud, cui dicitur: Multae filiae congregaverunt divitias, tu supergressa es universas (Prov. XXXI).

VERS. 21.---Sed et omnia vasa, etc. Omnia vasa quae Pacifici nostri ministerio funguntur aurea sunt, quia omnes animae sanctorum quae sunt vasa Dei, ut divinae voluntati serviant, splendore sapientiae et dilectionis nitentes continent potum vitae, et fit in [Col. 0603A] eis fons aquae salientis in vitam aeternam (Joan. IV).

Nec alicujus, etc. (RAB.) Quia, secundum Apostolum, Non est in sermone verbum Dei, sed in virtute et praedicatione Evangelii (I Cor. I). Non in persuasibilibus humanae sapientiae verbis consistit, sed in ostensione spiritus et virtutis, ut fides nostra non in sapientia hominum, sed in virtute Dei sit.

VERS. 22.---Deferens inde aurum, etc. (ID.) Quid aurum argentumve significet, etc., usque ad arma bellica prosequitur.

VERS. 26.---Congregavitque Salomon, etc. (ID.) De his Josephus prosequitur. Exornabantur ascensores eorum, primum decora juventute florentes, habentes magnam proceritatem, diffundentes in equorum sessione comam, purpura circumamicti, qui armati [Col. 0603B] existentes circa regem arcusque ferentes equitabant ante eum, quando ad locum aliquem debebat exire.



CAPUT XI.

VERS. 1.---Rex autem. (RAB.) Salomonem arguit vehementer Scriptura, etc., usque ad mala illius mala Ecclesiae significant.

VERS. 27.---Voraginem. Murus civitatis cecidit, eo quod ex uno latere praecipitio immineret. Quam voraginem cum rex vellet coaequare muris, constituit ducibus, ut hoc implerent opus; sed Jeroboam, qui erat princeps tribus Joseph, noluit obedire regi, qui constituerat eum prius super aedificia propugnaculorum, quae faciebat in Jerosolymis, ubi laboravit ita, ut rex [Col. 0603C] ei principatum militiae super tribum Joseph conferret. Sed rebellis factus egreditur de Jerusalem: cui occurrit propheta deflectens eum in agrum, ut nullus audiret quid ei diceret. Elatusque verbis prophetae suadebat populo, ut se regem faceret: Quod audiens Salomon quaerebat eum interficere.

Erat autem. Hoc mandatum restitutionis murorum recusavit. Sed unde tanta audacia? quia rex constituerat eum praefectum.

Tolle tibi. (RAB.) Decem tribus a domo David separatae sunt, etc., usque ad quia unus Deus, una fides, unum baptisma.

VERS. 42.---Dies autem. Josephus dixit regnasse octoginta annis, et vixisse nonaginta quatuor. Sed divina Scriptura eos tantum annos exprimit quibus [Col. 0603D] regnavit antequam praevaricaretur.



CAPUT XII.

VERS. 1-4.---Venit autem. Durissimum. Quomodo hoc verum est, cum superius dictum sit, quod Salomon non constituit quemquam servire de filiis Israel? Utique non fecit eos servire in agricultura vel alio servili opere. Verum principes ex eis constituit per singulas tribus, qui reddebant regi per vides singulis mensibus annonam, etc., quae de expensa regis superius referuntur, quod modo durissimum jugum appellant.

VERS. 8.---Adolescentes. De quibus Aduram unus fuit qui postea lapidatus est. Juvenes Scriptura non semper juxta aetatem appellat, sed juxta instabilitatem [Col. 0604A] animi. Nam Roboam quadragesimo aetatis suae anno regnare coepit.

VERS. 11.---Scorpionibus. Genus est flagelli, sicut et de spinis vel pomariis solent esse virgae nodosae. Vel etiam flagellum Saracenorum cum duabus vel tribus virgis, quod habet in summitate plumbeas glandes, alias grandines.

VERS. 23.---Ad Roboam. (RAB.) Roboam de domo David fuit, etc., usque ad et cujus principes vescuntur in tempore suo.

VERS. 28.---Fecit duos. Jeroboam quare vitulus fecerit, vel quomodo Josephus sufficienter exponit.



CAPUT XIII.

VERS. 1.---Ecce vir. Cujus nomen hic tacetur, in [Col. 0604B] Paralipomenis Gaddo vocatur vel nuncupatur. Ipse est Gad qui monuit David ire in terram Juda. (RAB.) Propheta a Deo missus, etc., usque ad poenitenti venia daretur.

VERS. 11.---Prophetes. Iste pseudopropheta princeps erat sacerdotum, et valde a rege colebatur tanquam divinus; timens autem ne per sermonem viri Dei rex a cultura idolorum recederet, et se tanquam maleficum interficeret, excogitavit ut virum Dei deciperet, satis astute agens, ut dum transgrederetur praeceptum Dei, illius iram incurreret, sicut postea fecit, cum magis homini quam Deo credidit. Ac per hoc monstrarentur esse falsa quae praedixit, sicque regi persuadere possent, sicut fecit. Audiens autem rex eventum, putavit irrita quae vir Dei dixerat, et [Col. 0604C] non declinavit a via sua mala.

Omnia opera, etc. (GREG.) In gestis prophetae mira antecedunt, misera succedunt: qua in re quid colligimus? nisi quod apud se propter magnalia gloriatus ab interna mox soliditate est quassatus, et inde ei in opere culpa subrepit, unde sibi gloria in corde subrepsit, ut a propheta falso disceret deceptus, quia nequaquam propriae fortitudinis fuit quod prius accidisset.

VERS. 21.---Haec dicit Dominus. (ID.) Bene autem ore ejus sententiam mortis accepit, cujus reductione a vitae praeceptis deviavit, ut inde poenam veraciter sumeret, unde culpam negligenter admisisset.

VERS. 24.---Et leo stabat, etc. (RAB.) Hic ostenditur, [Col. 0604D] quod peccatum inobedientiae in ipsa morte fuit laxatum, quia iste idem leo, qui viventem praesumpsit occidere, ausus contingere non est occisum. Qui enim occidendi habuit potestatem, de occisi cadavere comedendi licentiam non accepit, quia is cujus culpa in vita fuerat punita, erat jam justus ex morte.

VERS. 31.---Sepelite, etc. Malus propheta sciens evenire quae vir Dei praedixit, praecepit ut sepeliretur juxta virum Dei, ne quando ossa illius comburenda effoderentur, sed conservarentur, per sanctum prophetam, sicut inferius idem testatur liber impletum.



CAPUT XIV.
[Col. 0605A]

VERS. 25.---Ascendit Sesac, etc. Sequebantur regem Aegypti currus mille et ducenti, equitum sexaginta millia, et quadraginta millia peditum, quorum plurimos habebat Lib"y", et Aethiopes. Invadens itaque Hebraeorum regionem, munitissimas civitates sine dimicatione detinuit, etc.



CAPUT XV.

VERS. 6.---Attamen bellum fuit inter Abiam et Jeroboam omni, etc. Jeroboam multo exercitu congregato, contra Abiam filium Roboam, qui in duabus tribubus patri successit, castrametatus est. Quod cum audisset Abia, obstupefactus est; verum roboratus, electo exercitu occurrit Jeroboam in locum qui vocatur [Col. 0605B] Mons Amorrhaeorum. Cumque orationem habuisset ad exercitum Jeroboam, tandem ait: In quo de victoria estis confidentes? An in vitulis aureis et aris, quae vestrae sunt impietatis et non religionis indicia? An multitudo spem vobis praebuit? Sed nulla virtus illic est, ubi (licet cum multis millibus) licet unus pugnat injuste. Solummodo enim in justitia et pietate spes victoriae consistit, quae scilicet apud nos est, servantes a principio leges et verum Deum venerantes, etc. Deus autem exercitus Jeroboami audaciam dissolvit; exercitum autem Abiae fecit excelsiorem. Nam quanta nullo bello refertur caedes fuisse commissa, neque Graecorum, neque Barbarorum, mirabilem perceperunt, Deo conferente, victoriam. Quingenta enim millia hostium bello prostrata [Col. 0605C] sunt, etc.



CAPUT XVI.

VERS. 1.---Factus est autem sermo, etc. Mentio hujus prophetae in nullo alio loco fit, sed subito introducitur sicut alii, unde Abdias dicitur pavisse in speluncis centum prophetas. Et Elias ait: Prophetas tuos occiderunt. Et filii prophetarum leguntur occurrisse Elisaeo, quorum alia nulla fit mentio, nulla specialis nominatio.

VERS. 3.---Ecce. (RAB. in lib. Reg., tom. III.) Demetit Dominus hujus vel cujuscunque iniqui posteriora, cum peccata post finem vitae ulciscitur. Demetit et posteriora domus ejus, cum imitatorem aeternis cruciatibus damnat. Quicunque ergo usque in finem vitae in pravis operibus perseverat, posteriora [Col. 0605D] illius demetentur.

VERS. 4.---Qui mortuus fuerit. (ID.) De Baasa, id est, de corpore diaboli confusione plenissimo, etc., usque ad secum ad aeternum rapiunt interitum.

VERS. 6.---In Thersa regna. (RAB.) Sex annos fecit in Thersa, reliquos autem in civitate, quae Semeron appellatur, a Graecis vero Samaria. Hic nominavit eam Semeron a Semer priore domino, et est metropolis regni, et postea omnis regio ab eo Samaria appellatur, quae nunc Sebaste vocatur, ubi ossa beati Joannis Baptistae quiescunt.

VERS. 34.---Aedificavit Hiel. (RAB.) Hiel, vivens Deo; Bethel, domus Dei interpretatur, destructa a [Col. 0606A] Josue atque anathematizata, Jericho moenia restauravit. Cum quis eorum, qui in Ecclesia habitum religionis assumpserant, ad agenda scelera, quae ei Dominus Jesus in die baptismatis donaverat, redit, quasque ipse anathematizaverat diaboli pompas, luxuriose vivendo repetit, cumque errorum dogmata vel gentilium fabulas veritati ecclesiasticae, qua imbutus est, praefert, quasi Bethel egrediens, ruinas Jericho resuscitat. Is et fundamenta fidei, a quibus bona aedificia inchoarat, et claustra bonae actionis quibus perfici debuerat, perdit.

In Abiram. (ID.) Cum conditor Jericho fundamenta poneret, primogenitus ejus nomine Abiram mortuus est. Cum portas muniret, Segub filium suum novissimum amisit, juxta imprecationem [Col. 0606B] Josue.



CAPUT XVII.

VERS. 1.---Et dixit. (RAB.) Elias interpretatur Deus meus Dominus, vel Deus meus, sive Deus fortis, et significat Christum. Thesbites captivans seu convertens interpretatur: et de Domino est scriptum: Converte, Domine, captivitatem nostram. Sicut Melchisedech, ita Eliae origo taceatur, cum subito ejus nomen introducitur, et hoc in Salvatoris praefiguratione.

In cujus conspectu. (ID.) In conspectu Domini stat justus modo, stabit et in futuro, modo, ut conditoris potentiam ad sensum reducat, et sic fideliter vivat, in futuro, ut veraciter vitae coronam accipiat.

[Col. 0606C] VERS. 3.---Abscondere. (RAB.) Absconditus est Elias noster etc., usque ad et obsequium quod Domino a fidelibus ex Judaeis exhibitum est.

In torrente Carith. Torrens Cyson qui et Carith interpretatur cognitio sive concisio vel divisio, Judaico populo convenit.

VERS. 10.---Mulier. (ISID.) Vidua quam Dominus non frumenti, sed verbi pane pascit, ea est, quae, mortuo viro, cui vult nubat, id est, excusso servitutis jugo, subit Christi jugum suave, et onus leve.

(RAB.) Haec vidua gentium significat Ecclesiam, etc., usque ad non defecisse dicitur.

(ID.) Vidua apud quam hospitabatur Elias, et cujus benedixit farinae et oleo, synagoga est Judaeorum, [Col. 0606D] quae Mosi morte viduata, filium nutriebat parvulum, hoc est carnalem populum Judaeorum. Hic ad ingressum Eliae, id est Salvatoris nostri, febre infidelitatis infirmabatur, quia in eum non credidit, sed sprevit. Unde mater Synagoga de adventu Salvatoris conqueritur, quasi ipse esset causa interfectionis populi, dicens: Quid mihi et tibi, etc. Hinc est quod Caiphas ait: Expedit vobis ut unus moriatur pro populo, et non tota gens pereat (Joan. XI).

(ID.) Sicut propheta verbis viduae non est exasperatus, quin potius miseretur, ita Redemptor noster non exasperatur malitia Judaeorum, sed misertus sui populi tulit eum de sinu matris, cum tulit eum [Col. 0607A] de carnali observantia legis, et posuit super lectulum suum, hoc est, demonstravit ei vitam habere in morte sua, expanditque se tribus vicibus, dum Trinitatis fidem insinuabat.

VERS. 19.---Tulitque Elias. (RAB.) Tulit Elias puerum et reddidit matri suae, cum Dominus noster populum salvans credentem, signa et miracula ostendebat incredulis, ut cognoscerent veraciter illum vivere qui credit in nomine ejus, et sic eveniet ut plebs Judaica, veritate superata, proclamet ad Christum - Nunc in isto cognovi quoniam vir Dei es tu.



CAPUT XVIII.

VERS. 3.---Abdias autem. Abdias princeps exercitus Israel, cujus nomen interpretatur servus Domini, [Col. 0607B] illos praefigurabat qui ex principibus Judaeorum crediderunt, et erant occulti discipuli, ut Nicodemus et Joseph.

VERS. 30.---Curavit altare. (RAB.) Et Redemptor noster contra mundi principem ac satellites ejus decertans ac superans, altare Domini quod destructum fuerat, id est fidelium corda a labe iniquitatis purgans, aram Deo dedicat, quae ex duodecim lapidibus constructa memoratur, quia ex his qui propheticam et apostolicam fidem seu doctrinam sequuntur gratissima ara Deo construitur, in qua sacrificium laudis in odorem suavitatis offertur.

VERS. 32.---Fecitque. (ID.) Ex contrito videlicet corde et humiliato, etc., usque ad in aeternum gratulando canamus: Dominus ipse est Deus.

[Col. 0607C] VERS. 40.---Apprehendite. (RAB.) Sic Redemptor noster, adveniente die judicii, mittet angelos suos et colligent omnia scandala de regno ejus et mittent eos in stagnum ignis, ubi cruciabuntur secundum duritiam et impoenitens cor eorum.

VERS. 41.---Multae pluviae. (ISID.) Nascente Christo Dei Filio inter homines et teneritudinem carnis nostrae accipiente, postquam mortem gustavit, et victor de mundo ad coelos ascendit, imbrem gratiae divinae per septiformem Spiritum de supernis ad terram misit, qui nos a peccato mundaret, et spirituales fructus gignere faceret.

(RAB.) In virtutibus Eliae qui potentia Dei pollebat in infirmitatibus suis, quid de se poterat agnoscebat. [Col. 0607D] Ibi ostendebat quod acceperat, hic quod acceperat custodiebat. In miraculis monstrabatur, in infirmitatibus servabatur.



CAPUT XIX.

VERS. 3.---Timuit ergo Elias et surgens abiit, etc. (RAB.) Sancti viri, sublevante spiritu ad summa rapiuntur: quandiu vero in hac vita sunt, ne superbiant, tentationibus reprimuntur. Hinc est quod Elias cum tot virtutibus processisset, Jezabel postmodum quamvis reginam tamen mulierculam fugit: et qui mortuos suscitabat, ventura praevidebat, alia quoque praeclara faciebat, timore percussus de manu mulieris mortem fugit, de manu Dei mortem petit, nec accipit.

[Col. 0608A] VERS. 5.---Et ecce angelus Domini tetigit. (RAB.) Angelus qui Eliam pavit, magni consilii angelum signat; cujus opera, tam in corporali quam in spirituali natura subsistimus.

VERS. 6.---Et ecce ad caput suum, etc. (ID.) Elias bis pastus exprimit nostrae naturae infirmitatem, quibus non sufficit simplex pastus, sed duplex, quatenus ad superna valeamus ascendere. Sicut enim corpus sine alimento corporali subsistere nequit, ita nec anima vivere potest sine verbo Dei.

(ID.) Sic et nos dum inertiae somnum a nobis excutimus, necesse est ut divino solatio confortati, gressu bonorum operum per omne tempus vitae praesentis summopere festinemus ascendere in montem Dei et in locum sanctum ejus, ut ibi requiem inveniamus [Col. 0608B] aeternam.

VERS. 11.---Et spiritus. (ID.) Spiritus ante Dominum evertit montes et petras conterit, etc., usque ad ad cognitionem veritatis incipere exire.

Non in spiritu. Id est, non arbitreris, quod cum vento veniat Dominus, sed post spiritum commotionis, id est, turbinem et impetum venti transibit ignis, deinde sibilus aurae tenuis, post hoc transibit Dominus, ut loquatur tecum.

VERS. 14.---Ego solus, etc. (RAB.) Tanto prophetae quid difficile fuit cognoscere in hoc mundo famulos remansisse Deo? Sed qui humilis etiam occulta Dei noverat, elatus etiam aperta nesciebat. Unde certum est, quod humilitatis radio se illuminat, qui aliorum bona subtiliter pensat: quia dum [Col. 0608C] ea quae ipse fecerit facta foris et ab aliis conspicit, eum qui de singularitate intus erumpere nititur superbiae tumorem premit. Hinc est, quod voce Dei ad Eliam solum se aestimantem dicitur. Reliqui mihi septem millia virorum, ut dum non solum se remansisse cognosceret elationis gloriam quae ei de singularitate surgebat, inclinaret.

(RAB.) Non aliter nisi quod eum regem futurum praedixit. Elisaeum non aliter quam pallium suum jactans super eum. Illos duos reges nec ipse per se, nec discipulis ejus Elisaeus unxit, sed quidam prophetarum missus est ut ungeret Jehu.

VERS. 17.---Quicunque. (ID.) Nocentes, justitia divina alios per reges plecti facit mucrone, alios per prophetas et sacerdotes transverberat gladio linguae.

[Col. 0608D] VERS. 19.---Profectus. Cum Redemptor noster descendens de coelo divino judicio acquisivit populum adhuc terrenis operibus inhiantem, in quo salutem fecit, cum eum ad fidem convertit. Elias enim interpretatur Dominus Deus, Saphat judicans, Elisaeus Dei mei salus. Super quem propheta pallium suum misit, cum Dominus populum fide catholica induit. Unde Apostolus: Qui in Christo baptizati estis, Christum induistis (Gal. III). Relictis bobus cucurrit post Eliam: quia electorum chorus audito, nisi quis renuntiat omnibus, non potest meus esse discipulus (Luc. XIV), statim cessavit terrenis lucris inhiare, saecularibus desideriis deservire, et sic aliis verbum vitae [Col. 0609A] praedicavit, hoc est enim osculari patrem et matrem, quoscunque potest sive de Judaeis, sive de gentibus sermone velle corrigere.

(RAB.) Populus quoque Christianus carnalia desideria mactans totum exercitum suum in opus evangelizandi convertit, unde sufficientem pastum adjutoribus suis praebere possit.

VERS. 21.---Secutus. (ID.) Nostrum Eliam sequitur et ministrat ei, qui vestigia ejus sequens, hoc est mandata illius observans, ministerium et honorem condigne satagit exhibere.



CAPUT XX.

(RAB.) Benadad significat diabolum, qui diversos exercitus malignorum spirituum ad subvertendum [Col. 0609B] populum Dei contrahit, sed per pueros principum Israel vincitur, id est, per bonos auditores doctorum, quia quod auribus audiunt, factis implent. Antiquus hostis in fugam vertitur, omnisque suus exercitus a militibus Christi perturbatur, qui bene ducenta millia et triginta duo esse dicuntur, quia qui utriusque Testamenti scientiam perfecte tenent, et Trinitatis fidem cum gemina charitate conservant, hi apti militiae summi regis esse comprobantur.

VERS. 10.---Haec faciant mihi. Samaria morte civitatum habebat terram interius ipsis muris pene aequalem, quo subsidio ictibus arietis resisteret extra, murorum altitudo longe superficiem terrae transcenderat. Ait ergo rex superbus obsessos terrens, quod tantam haberet multitudinem, ut si quisque [Col. 0609C] militum unum lapidem vel stipitem vel cespitem ad construendum contra urbem aggerem apportasset, agger exsurgeret qui superficiei quae erat intra muros esse videretur aequalis, ita ut ex aequo pugnantes contra civitatem tela faces mitterent.

Ne glorietur accinctus. (RAB.) Accinctus est qui cingulo circumdatur, discinctus qui cingulum deposuit. Ait ergo rex Israel, regi Syriae glorianti quasi jam cepisset Samariam quam obsidere coeperat: Ne glorietur accinctus aeque ut discinctus. Ac si dicat: Noli gloriari quasi victor, qui adhuc in acie positus, quem victoria sequatur ignoras: quippe qui vincere credidit, victus est.

VERS. 20.---Fugit quoque. (RAB.) Id est, diabolus princeps iniquorum, quorum oculi sublimes sunt. [Col. 0609D] Syria enim sublimis in equo suae superbiae confidens cum equitibus scilicet omnibus superbis, quia ipse est caput super omnes filios superbiae, ab exercitu Christi superatus in fugam vertitur, et rex Israel percutit equos et currus, etc., quia rex regum nequitias spirituales obruit humani generis delendo peccata.

(ID.) Diabolus licet a sanctis saepius vincatur, tamen [Col. 0610A] iterum instaurat praelium contra eos, et dum uno modo vincitur, alio statim vincere conatur

(ID.) Maligni spiritus si in spiritualibus vincuntur, in corporalibus bellum parant, satagentes ut animas de supernis ad ima praecipitent, quo facilius vincant. Si viderint coelestia desiderare, terrena ad amandum ingerunt. Si prosperitate concessa Deo gratiae agentur, student ut per adversa frangantur. Sed sicut Syri, ita daemones ubi se superare confidebant, ibi superati sunt.

VERS. 38.---Abiit ergo. Michaeas parabola usus est propter sermones quos regi erat dicturus, ut ostenderet hoc ad illum magis quam ad se pertinere.

VERS. 39.---Erit anima. Providendum est servis Dei, ne secundum exemplum Achab perniciosa [Col. 0610B] securitate sibi blandiantur, quandiu hostis vivit, ne dum se quasi victores arbitrentur per fraudem diaboli pacem promittentis citius, elidantur: quia sicut tunc propheta regi pro inconsiderata pietate pronuntiavit affore ultionem, ita nunc propheticus sermo pronuntiat, si paciscamur cum diabolo, aeternam nobis per hoc imminere poenam.

VERS. 43.---Et furibundus. Iratus Achab prophetam clausum servari jussit, et confusus verbis Michaeae domum remeavit.



CAPUT XXI.

Post verba, etc. (RAB.) Naboth. Interpretatur conspicuus, etc., usque ad sed per vana desideria defluebat.



CAPUT XXII.
[Col. 0610C]

VERS. 17.---Vidi universum Israelem dispersum, etc. Per haec autem ostendit, quod illius pravitas causa sit stragis. Nam si bonum ac pium habuisset pastorem, vi superasset hostes. Deinde ostendit etiam modum assequendae salutis. Si Dominus est, inquit eis, in Deum, revertatur unusquisque ad locum suum in pace. Si Deo creditis, et vultis ex eo scire quid agendum, dimittite exercitum.

VERS. 19.---Vidi Dominum, etc. (RAB.) Solium Domini angelicae potestates, quarum mentibus Deus praesidens inferius cuncta disponit. Exercitus coeli ministrantium angelorum multitudo: dextera pars angelorum electa, sinistra pars reproba. Neque enim dextera concluditur Deus, neque sinistra: qui [Col. 0610D] ita est intra omnia, ut sit et extra. Sed quomodo mali de exercitu coeli? Quia quamvis ab aethereo coelo pulsi, adhuc tamen in aereo demorantur coelo; unde Paulus: Contra spiritualia nequitiae in coelestibus (Ephes. VI). Omnis exercitus assistit Deo, quia et voluntas electorum spirituum divinae deseruit potestati, et reproborum sensus suae serviens malitiae, judicio Omnipotentis obtemperat.




[Col. 0611]
LIBER QUARTUS REGUM Secundum Hebraeos, MALACHIM SECUNDUS. (G)*



CAPUT PRIMUM.
[Col. 0611A]

VERS. 2.---(RAB.) Ceciditque Ochozias. Domus Ochoziae est Synagoga, quae legalibus praeceptis quasi cancellis coenaculi undique circumdata erat. Sed sicut Ochozias per cancellos quibus tueri debuit ruens, aegritudinem nimiam incurrit, ita et Judaeus legis custodiam excedens, in languorem desperabilem peccatorum cecidit. Ubi quia Dei praesidium dereliquit, salutis remedium non invenit. Confugit enim sicut rex impius ad falsos deos, et ideo prophetico ore corripitur, et de ejus morte vicina praedicitur. Ochozias Judaeorum maxime principes significat, qui vitiis dediti veritatem persequuntur; unde: Miserunt principes et Pharisaei ministros, ut apprehenderent Jesum, etc. (Joan. VII).

[Col. 0611B] VERS. 9.---Misitque ad eum quinquagenarium principem, et quinquaginta viros. (RAB.) Quinquagenarius, confessio poenitentiae est, qua declaratur remissio peccatorum. Judaei ergo nolentes Christum Deum esse, nec principem poenitentiae, dicunt ei: Quinquaginta annos nondum habes et Abraham vidisti? et in futuro igni incenduntur. Tertius quinquagenarius, quia conversus ad fidem Trinitatis, poenitentiae sacramentum cognovit, indulgentiam meruit.



CAPUT II.

VERS. 2.---Factum est. (RAB. in lib. Reg., t. III.) Turbo, id est validissimus ventus, etc., usque ad Assumptus est Dominus per coitum nec generans, nec generatus.

[Col. 0611C] VERS. 9.---Fiat in. Elias spiritu prophetali et operatione miraculorum excellenter pollebat, geminam ergo gratiam quam Elisaeus in magistro vigere cognoscebat, sibi tribui rogavit. Unde patet quod non esse discipulus super magistrum postulavit. (RAB.) Fiducia petendi accepta a Domino Ecclesia postulat spiritum Christi, et quia remissione peccatorum indiget qua non eguit Christus, et munere virtutum quas ex plenitudine sua per Spiritum sanctum tribuit Christus, qui ascendens in, altum captivam duxit captivitatem, dedit dona hominibus (Ephes. IV), illis videlicet qui spem suam in illo ponunt. Hinc est quod ait:

VERS. 10.---Si videris. Id est si oculos fidei aperueris, et cum passione et resurrectione etiam ascensionem meam fideliter credideris, petitionis tuae [Col. 0611D] effectum consequeris.

VERS. 13.---Pallium. (RAB.) Incarnatio est per quam Lethi fluvium dirupit nobisque transitum ad vitam praeparavit, hoc Elisaeus post transitum Eliae retinuit, quia fidem incarnationis Ecclesia post ascensionem Christi reservavit, per quam praesentis [Col. 0612A] vitae fluctus transire satagit; sed sicut Elisaeus non nisi invocato nomine Eliae aquas divisit, ita Ecclesia nisi per invocationem nominis Christi virtutes ullas facere non potest. Deus est enim qui operatur in nobis et velle et perficere.

VERS. 17.---Mittite. (ISID.) Sal, id est, sapientia in vase fictili, id est, corpore humano posita aquas sanat, id est, populos dulcedine dilectionis et bonorum operum per Christi incarnationem fecundat.

VERS. 23.---Ascendit autem. (ISID.) Elisaeus salus Dei. Is est qui Salvator vocatur, cui illudunt Judaei, quia in Calvariae loco ascensurus erat in crucem; sed Christus postquam ascendit in coelos, sicut Elisaeus ascendit in Bethel, id est in domum Dei quadragesimo secundo anno, immisit duos ursos de silvis [Col. 0612B] gentium, Vespasianum scilicet et Titum, qui eos crudeli strage dejecerunt, ibique sanguis eorum effusus est ubi Dominum suspenderunt.



CAPUT III.

(RAB.) Tres reges contra Moab bellantes, rectores sunt fidelium, qui per Trinitatis fidem contra mundi principem et populum, id est philosophos, haereticos, schismaticos atque omnes iniquos armis spiritualibus confligunt. Moab interpretatur de patre, illis convenit ad quos Dominus dixit: Vos ex patre diabolo estis (Joan. VIII). Hi adversantur Ecclesiae, minis, persecutionibus, et dolo: sed per Christum, qui caput est Christianorum, effugantur.

VERS. 16.---Facite. (RAB.) Propheta populo siti [Col. 0612C] fatigato per miraculum consuluit, et prophetiae dicta consilium praebent fidelibus, qualiter spiritali doctrina animum reficiant.

(ID.) Fossam in alveo torrentis facit, qui profunda mysteria in Scripturis quaerit. Quae absque pluvia et vento aqua replentur; quia saepe absque humano solatio sapientiam confert suis investigatoribus potentia divina. Unde Joannes dicit: Non necesse habetis ut aliquis vos doceat, sed sicut unctio ejus docet vos de omnibus, etc. (I Joan. II). Unde: Bibent homines et jumenta (Joan. III), id est, doctrinam accipient, ingeniosi et simplices

VERS. 18.---Parumque. (ID.) Non enim sufficit servis Dei abdita mysteria scire: quin etiam debent ea aliis praedicare, et contradicentes redarguere, quibus [Col. 0612D] promissa est certa de hoste victoria, ut percutiant omnem civitatem.

VERS. 19.---Civitatem. (RAB.) Civitas, saecularis est prudentia, in qua philosophi et haeretici confidunt, haec per praedicatores subvertitur.

Lignum. (ID.) Non quod facit fructum sed mortiferum [Col. 0613A] quod secuturo examine succisum, pabulum fiet ignis aeterni. Fontes aquarum obturantur, cum haeresiarchae cum suis sequacibus per catholicos damnantur. Agri egregii lapidibus operiuntur, cum venustas locutionis haereticae et philosophicae anathematis pondere obruitur. Remanent tantum muri fictiles, id est falsae rationes, quae a fundibulariis, id est sanctis praedicatoribus ad nihilum rediguntur.

(RAB.) Ita philosophi verbum stultitiam existimantes, derident passionem Christi, et Ecclesiae martyrium dementiam existimant.



CAPUT IV.

VERS. 1.---Mulier, etc. (RAB.) Sancta Ecclesia duorum populorum, id est Judaici et Gentilis est mater, [Col. 0613B] etc., usque ad Nam Abraham et Sara tres viros suscepit et pavit.

VERS. 18.---Crevit autem. (RAB.) Sic populus Israeliticus postquam in Aegypto excrevit, et per Moysen in desertum eductus Domini vocem audierat, quando lumine sententiae debuit illustrari, mox animo ad idololatriam recurrens mortuus est.

VERS. 29.---Et ille. (ID.) Dum Dominus, etc., usque ad per amoris spiritum puer ad vitam rediit.

VERS. 38.---Filii prophetarum. Id est praedicatorum qui ambulant in lege Domini, et scrutantur testimonia ejus, in praesentia Salvatoris semper vivunt.

VERS. 39.---Concidit. (RAB.) Qui litterae legis intentus vel philosophiae studiosus amaritudinem de [Col. 0613C] lege vel mortiferum de philosophis sumens intermiscet veritati evangelicae, et in olla cordis coquens tale pulmentum, hoc est documentum praeparat auditoribus suis. Dicit enim Apostolus: Littera occidit, spiritus autem vivificat (II Cor. III). Et: Prudentia carnis mors est; prudentia autem spiritus, vita (Rom. VIII). Hoc sentientes fideles, mortem in olla clamant; sed farina in olla mittitur, cum scientia spiritualis in tale condimentum intromittitur, ut exclusa amaritudine, pastus fiat salubris.

VERS. 42.---Vir autem. (RAB.) Vir coetus est patrum: qui de Baalalisa est, quia ternarium in confessione Trinitatis servat. Baalalisa enim tertium habens interpretatur. Hic vir viro Dei panes primitiarum offert; cum Redemptori gratia ejus inspiratus [Col. 0613D] offert libros de origine creaturarum compositos. Offert frumentum novum in pera; cum novum testamentum in Evangelii et apostolorum scriptis profert. Jubet Elisaeus noster ministris, id est praedicatoribus ut haec fidelibus dispensent, et de thesauro suo, proferant nova et vetera, quod mysterium in Evangelio legimus in fractione quinque et septem panum, ubi satiatis turbis collegerunt duodecim cophinos, sive septem sportas fragmentorum, quia nullus sacramenta Scripturae per omnia capit, quando sibi satiato supererit juxta verbum Domini.



CAPUT V.

VERS. 1.---Naaman, etc. (RAB.) Gentiles significat [Col. 0614A] virtute bellorum principatum gerentes, ac rerum decore fruentes. Unde Naaman decus sive commotio eorum interpretatur: vir fortis et dives, sed leprosus; quia quamvis per potentiam regni ac rerum abundantiam dominari videretur: tamen per errorem idololatriae lepra foedus apparuit.

VERS. 2.---Porro de Syria. (ID.) Latrunculi de Syria, etc., usque ad sicut in Evangelio princeps sacerdotum fecit.

(ID.) Et Dominus quos praescivit, hos et vocavit, etc. Veniens gentilis populus ad domum Elisaei, etc., usque ad quia baptizatos oportet Dominici corporis participatione confirmari.

VERS. 17.---Tollam onus. (ID.) Partem sanctae terrae secum tulit Naaman ut poneret in templo idolorum, [Col. 0614B] et super eam consistens, Dominum cujus erat terra, adoraret, ne offenderet Dominum suum si pariter non adoraret.

VERS. 20.---Giezi. (ID.) Praeruptum, etc., usque ad hic est canis reversus ad vomitum.



CAPUT VI.

VERS. 5.---Accidit autem. (RAB.) Cum impios Judaeos, per corpus operata praesentia Christi, tanquam infructuosas arbores caederet; unde: Ecce securis ad radicem arboris posita est. Ab eis interveniente passione corpus ipsum deservit: profunda descendit, quod in sepultura depositum tanquam ad manubrium spiritu redeunte resurrexit.

(ID.) Curandum valde est, ne intellectus otio torpeat, [Col. 0614C] ne in exercitatione operis vitio elationis evanescat.

(GREG.) Ferrum in manubrio, intellectus est in corde: hoc ligna caeduntur, cum prave agentes increpantur. Quod dum fluxe agitur, dum lapsus vanae gloriae non vitatur; ferrum in aqua perditur, quia ex dissoluto opere, intelligentia fatuatur, quae ad hoc datur, ut dantis ante oculos ex bona actione restituatur, unde sequitur: Hoc ipsum. Electi vero si quando offendunt, ad cor velociter redeunt, et culpam lacrymis insequuntur, unde: Heu, heu, etc. Qui flentes caute inspiciunt, non solum quae mala commiserunt, sed etiam quae ex accepto munere reddere bona debuerunt, et hoc est: Heu, heu, heu, et hoc mutuo acceperam; ac si dicat: Illud per dissolutionem [Col. 0614D] negligentiae perdidi, quod ut per bona opera redderem, ex gratia Redemptoris accepi: sed nunquam Deus mentem deserit, quae in peccatis se veraciter agnoscit. Unde Elisaeus lignum deorsum misit, et ferrum in superficie attulit, quia Redemptor cor peccatoris humiliat, et eam quam amiserat intelligentiam reformat. Unde in alia translatione dicitur: Quod confregit lignum et jactavit, et sic ferrum sustulit. Lignum frangere est cor ab elatione conterere, ad ima jactare, cogitatione propriae infirmitatis humiliare. Illico ferrum rediit, quia ad usum exercitationis pristinae intelligentia recurrit.

VERS. 14.---Qui cum venissent. (ID.) Qui in nequitiae armis confidens, Christi famulis insidias praeparat, [Col. 0615A] nocte perfidiae excaecatus, bellum contra Ecclesiam gerit.

VERS. 15.---Heu, heu, etc. (GREG.) Hic notat illos qui pusillanimitate cordis, poenas verentur corporales.

VERS. 16.---Nolite timere. Nolite timere eos qui occidunt corpus, et post non habent quid faciant vobis.

Plures. (ID.) Possum rogare Patrem meum, et exhibebit mihi plusquam duodecim legiones angelorum.

Domine, aperi. (ID.) Valde necesse est ut Elisaeus noster aperiat oculos cordis ad considerandum, quia omnes qui confidunt in illum non confundentur.

VERS. 18.---Percute. (ID.) Bonum est oculum [Col. 0615B] scandalizantem erui, ut intuitus superbiae et malitiae obturetur, et oculus sanae fidei ac simplicitatis aperiatur.

(RAB.). Postquam Elisaeus hostes in Samariam adduxit, non eos occidi permisit, sed refectionem illis praeparans, dimisit eos in pace. Et Saulum diu contra stimulum calcitrantem, primum Dominus excaecavit, deinde scientia spirituali ditavit. Nobisque praecepit ita: Diligite inimicos vestros, et benefacite his qui oderunt vos (Luc. VI).

VERS. 24.---Congregavit. (RAB.) Benadad et exercitus, est diabolus et iniqui, scilicet pagani, Judaei et haeretici, quos contra Ecclesiam bellum gerere excitat. Per tales affligitur populus Dei, qui est positus in Samaria, id est legis custodia: fitque fames, [Col. 0615C] cum non permittitur doctoribus verbum Dei praedicare. Sed Elisaeo revelante, id est, Redemptore per Evangelium indicante, salus quae a peccatoribus longe est, timentibus Deum prope esse scitur. Dicit enim Dominus: Cras modius, etc. Modius similae perfecta est mensura divinae sapientiae quae est in Novo Testamento. Duo modii hordei sunt scientia legis et prophetarum, qui comparantur statere uno, hoc est fide catholica, in porta Samariae, id est in praedicatione apostolica, per quam intratur in Ecclesiam. Cessante enim turbine persecutionis quae fit hodie, dabit Dominus cras, id est tempore futuro, tranquillitatem, ut praedicatio perfecte compleatur.

VERS. 25.---Factaque fames, etc. (AUG., serm. 211, de temp.) Dum a cultu Dei gens iniqua discedit, [Col. 0615D] horrenda fame comprimitur, et justa necessitate turbatur. Cur famem, o miserrime, pateris? Cur tanta penuria laceraris? Crescit famis quotidie poena, quia quotidie crescit et culpa. Perseverant flagella, quia in populo perseverant et delicta. Deinceps vita peccata, delicta compesce, ad Deum convertere, relinque idolum: tunc poteris hostes divino adjutorio vincere. Nec quisquam nocere poterit ulterius, si damnato scelere, divinus in te germinaverit cultus. Proh nefas! horrenda cadavera et columbarum stercora peccator populus vescitur, nec Dei cultum quaerit. Inquinatas carnes et horrendas escas fames et necessitas poscit; et adhuc figmentum duritia colit. In cibum pietas vertitur, in pabulum suscepta soboles [Col. 0616A] commutatur. Ante parricidium geritur, quam ad funestas epulas veniatur. Innocens sanguis effunditur, ut parentum fames rabida saginetur.



CAPUT VII.

VERS. 3.---Quatuor, etc. (RAB. in lib. Reg., tom. III.) Leprosi sunt, etc., usque ad in quatuor mundi partibus fidei veritatem praedicent.

VERS. 17.---Porro. Dux typum tenet Scribarum et Pharisaeorum, ad quos Veritas ait: Vae vobis, Scribae et Pharisaei hypocritae, qui clauditis regnum coelorum ante homines: vos enim non intratis, nec introeuntes sinitis intrare (Matth. XXIII). Quem conculcavit turba in porta, quia gressum ad fidem introeuntium impediebat: unde merito conculcatus, id est, examine justi judicis damnatus, perpetuas mittetur [Col. 0616B] in tenebras.



CAPUT VIII.

VERS. 7.---Benedab, rex Syriae, etc. Syrorum rex dum venisset in Damascum, et agnovisset quia Divinitas ei et ejus exercitui timorem immisisset et fugam, et non invasione hostium fuisset factum, nimis afflictus, eo quod Deum ita haberet iratum, corruit in languorem.



CAPUT IX.

VERS. 1.---Vade. (RAB. in lib. Reg., tom. III.) Designat gentium principatum, quem Dominus destinavit ut sacrilegam civitatem, quae prophetas et Dominum prophetarum occidit, et apostolos ejus persecuta est, ultione juxta perimeret, et sacerdotium quod post Christum inaniter habuerat, destrueret, [Col. 0616C] templumque subverteret, necnon et impiam Synagogam, quae sanguinem sanctorum semper sitiebat, de regni culmine praecipitaret, ac rectores illius interficeret.

VERS. 29.---Regnavitque. (RAB.) Dicitur de Ochozia, etc., usque ad et uno anno regnavit.



CAPUT X.

VERS. 15.---Estne cor tuum, etc. Hinc est ergo perspicuum, quod etiam in tribubus erant quidam viri pietate praediti, propter quos etiam aliorum curam gerebat Dominus.



CAPUT XI.

VERS. 1.---Athalia vero. (RAB.) Athalia, quae semen David exstinguere moliebatur, impietatem exprimit Synagogae, quae semini David, hoc est Christi, [Col. 0616D] insidiatrix erat. Quae aliquando regnare videbatur, cum legis caeremonias temporaliter observabat. Interpretatur enim Athalia temporalis Domini. Sed Josabeth strenuitate, quae interpretatur saturitas Domini, id est, Ecclesiae, in qua verae sunt deliciae, servatur Joas, id est memoria Domini. Christus, scilicet, in quo est memoria nominis Domini, ne per crudelitatem saevientis hostis interimatur in cordibus electorum. Magis nutritur in domo Joiadae, qui dilectus Domini sonat, de quo Pater: Hic est dilectus Filius meus (Matth. III), cujus domus sancta Ecclesia, ubi in sancta fide electorum manens quotidie facit augmentum corporis sui, donec tempore judicii sceptrum regni et potentiam adversus eos [Col. 0617A] extollet, qui eum deprimere cogitabant, et interfectricem sanctorum aeternis deputaverit poenis.

VERS. 4.---Anno autem septimo misit Joiada pontifex, etc. Sortes quatuor et viginti erant sacerdotum, levitarum et janitorum, et habebant totidem pontifices, qui singuli per totidem septimanas sibi ex ordine succederent, habentes singuli sub se quatuor et viginti sacerdotes et totidem levitas, et ejusdem numeri janitores. Intrante itaque novo pontifice sabbato ad officium cum nova turma sacerdotum, levitarum, janitorum, ille pontifex cum sua turma, qui transacta septimana ministraverat, post sabbatum domum revertebatur ad uxorem, quandiu enim ministrabant a conjugali opere cessabant, in porticibus circa domum Domini usque ad sabbatum [Col. 0617B] manentes. Sed tunc summus pontifex propter necessitatem augendi exercitus, et eos qui septimanam expleverant, retinuit, et illos qui impleturi erant suscepit. Qui et alios quoque levitas de urbibus et principes familiarum congregavit, quos filium regis educturus tali ratione distinxit, ut illi, qui impleverant sabbatum, armati circumstarent regem in interioribus atrii locis. Qui ad sabbatum venerant domum regis, id est palatium observarent, et portam scutariorum per quam de templo ad palatium descendebatur. Reliqua multitudo exteriores atriorum januas contra furorem reginae, si quid moliretur, custodirent: postea eduxit regem de domo Domini ubi erat absconditus, veneruntque per viam portae scutariorum in palatium, et sedit super thronum regum.

[Col. 0617C] VERS. 6.---Ad portam. (RAB.) In palatio porta Sur et domus Messa (quae cum porta scutariorum nominantur) esse videntur.

Scutariorum et custodietis excubias domus. (ID.) Scutarii erant tutores regis custodientes palatii vestibulum.

VERS. 12.---Et posuit super eum diadema et testimonium. (ID.) In libro Dierum apertius: Et imposuerunt ei diadema dederuntque in manu ejus tenendam legem. Et erat utique salutaris prudentiae, ut post tyrannicae necem reginae, succedenti in regnum filio regis, cum ipso regni habitu disciplina legis Dei servanda committeretur: et qui se praelatum populo videret regendo, ipse se regendum divinis legibus subdi debere meminisset.

[Col. 0617D] VERS. 17.---Pepigit igitur Joiada foedus inter Dominum, etc. In Paralipomenis, inter se: quia se loco regis et Dei, cujus minister erat, posuit; unde Joiada: recognoscens Dominum vel diligens interpretatur: quia Dominum cognoscere et diligere docuit. Pepigit foedus inter Dominum et regem et populum, ut rex et populus Domino servirent: pepigit inter regem et populum, ut populus erga regem fideliter ageret, et rex cum justitia populum regeret.



CAPUT XII.

(RAB.) Mandat rex noster ut doctores accipiant omnem pecuniam, quae a praetereuntibus justis scientiae spiritualis, vel bonorum exemplorum in thesaurum [Col. 0618A] Domini confertur, vel praedicatorum officia ad instaurationem templi spiritualis conferantur, quatenus ibi quodcunque scissum per errorem vel vitia invenerint, restaurent, ne forte per negligentiam magistrorum depereat multitudo auditorum.

VERS. 5.---Sartatecta. (ID.) Dicit ruinas domus Domini, ut quod cadere coeperat, fulciretur. Legitur enim in Paralimopenis quod Athalia et filii ejus, id est, sacerdotes idolorum, quia legitur non habuisse filium, destruxerunt domum Domini, et de sanctificatis fecerunt Baal.

VERS. 6.---Igitur usque. (ID.) Ante adventum Christi licet doctrina legis in gente Judaea fuerit, tamen per doctorum negligentiam in multis corrumpebatur, donec veniret ipse qui legem dedit, et per [Col. 0618B] sanctae Trinitatis fidem decalogum in Mosi et prophetarum scriptis spiritualiter observandum doceret.

VERS. 7.---Ad instaurationem templi reddite eam, etc. (ID.) Dominus evangelicis doctoribus ait: Praedicate Evangelium omni creaturae, infirmos curate, mortuos suscitate, leprosos mundate; gratis accepistis, gratis date (Marc. XVI).

VERS. 9.---Et tulit. (ID.) Pontifex noster, qui seipsum obtulit hostiam Deo, gazophylacium unum posuit, id est, unam catholicam Ecclesiam fecit, cui foramen desuper aperuit, quia transitum inde ad coelos paravit.

Et posuit. (ID.) Altare corpus Domini, juxta quod gazophylacium est, cum Ecclesia Christo conjuncta est ad dexteram ingredientium domum. Quia qui per fidem ingrediuntur Ecclesiam, intendunt ad [Col. 0618C] aeternam beatitudinem, quam dextera significat, pervenire. Istuc ergo mittunt sacerdotes, qui custodiunt ostia templi, omnem pecuniam, quae defertur ad templum, cum praedicatores, qui servant introitum fidei, offerunt vota fidelium in verbis et operibus: et in Ecclesia rite precibus commendant Deo.

VERS. 10.---Scriba regis, etc. (ID.) Summi sunt doctores, qui pecuniam collatam juxta numerum et mensuram illis tribuebant qui praeerant fabris et caementariis, hoc est, dispensatoribus verbi Dei, qui evangelici tritici mensuram conservis suis, his qui operantur in domo Domini et virtutum opera in aedificio divino componant, tribuebant.

(ID.) Apostoli, quos principes in Ecclesia electio divina constituit, per discipulos verbi semina per [Col. 0618D] totum orbem sparserunt, quatenus operarios voluntatis Dei idoneos auditoribus suis praeficerent, quorum alii fabricabant ligna, cum se et sibi obedientes ligna fructifera in domo Domini parare studebant. Alii sartatecta templi faciebant, quando illi, quae per haeresim et schismata rupta erant raeedificabant; alii saxa caedebant, cum duros corde et incredulos fortiter increpabant, ita ut impleretur instauratio in universis, quae indigebant expensa ad domum Domini muniendam, juxta illud: Unicuique autem vestrum data est gratia secundum mensuram donationis Christi (Ephes. IV).

VERS. 13.---Verumtamen non fiebant. (ID.) Alia debet esse ratio formandorum vasorum in ministerium [Col. 0619A] Domini, alia parandorum lignorum et saxorum in aedificium domus, quia alia debet esse doctrina, qua rudes imbuuntur ad fidem, et alia qua jam perfecti instruuntur ad scientiae plenitudinem. Vasa Domini sunt, qui jam apti sunt ad capienda munera divina, et habiles sunt ad ministerium Dei.

Non fiebant. In Paralipomenis. Cum complessent omnia opera, detulerunt coram rege et Joiada reliquam partem pecuniae de qua facta sunt vasa templi. Non est contrarium, quia non de eadem pecunia quae offerebatur a populo ad instaurationem domus Domini facta fuerunt vasa in ministerium templi, sed de reliqua parte pecuniae, quae et in aliis donationibus fuerat collata.

Et fuscinulae, etc. (RAB.) Doctores, quorum officium [Col. 0619B] est corpus et sanguinem Domini credentibus distribuere, infidelibus abnegare, necnon et spiritualem alimoniam verbi cuique prout convenit dispertiri: quia sunt in verbis Dei, quae nostrae humilitati revelare dignatus est, sunt alia quae nostrae capacitatis mensuram transcendunt.

Thuribula. (ID.) Sunt qui mundam orationem ex conscientia pura et fide non ficta offerunt Deo et dicunt: Dirigatur oratio mea, sicut incensum in conspectu tuo (Psal. CXL).

Tubae omne vas, etc. (ID.) Doctores, qui toto orbe vocem evangelicae praedicationis emittunt, unde: Quasi tuba exalta vocem tuam (Isa. LVIII).

VERS. 15.---Et non fiebat ratio iis omnibus, etc. (ID.) Tam religiosi fuerunt, ut nullus dubitaverit qui [Col. 0619C] pecuniam Dei sine fraude tractarent. Unde constat quanta discretione opus est his qui pecuniam verbi Dei dispensant conservis, de qua ratio reddenda est, ut non minus fideles inveniantur hi in spiritualibus quam illi in corporalibus.

VERS. 16.---Pecuniam vero pro delicto, etc. (ID.) Hic ostenditur quod confessio peccatorum et poenitentia non proprio cujusque, sed sacerdotum judicio peragenda est, quorum est discernere inter mundum et immundum, et leprae maculam dijudicare.



CAPUT XIII.

VERS. 14.---Elisaeus autem. (RAB.) Redemptor noster rectoribus Ecclesiae armis spiritualibus se indui, et contra hostem antiquum praecipit praeliari. [Col. 0619D] Arcus sacrum est eloquium, quod ex utroque Testamento velut ex cornu et chorda constat. Per Vetus quippe Testamentum figuratur cornu propter duritiam; per Novum vero, quod incarnato Domino factum est, figuratur chorda: et dum chorda trahitur, cornu curvatur, quia cum Novum Testamentum discutitur, Vetus a rigore suo ad intellectum spiritualem flectitur. Sagittae sunt verba quae doctores proferunt. Nos ergo cum Scripturae sacrae dicta pensamus, arcum intendimus; cum verba doctrinae damus, sagittas emittimus.

VERS. 16.---Superposuit. (ID.) Exemplis suis Dominus actiones doctorum dirigit et confortat.

VERS. 17.---Aperi fenestram. (ID.) Lumine scientiae [Col. 0620A] suos hortatur primum illustrari, et sic jacula verborum mittere.

Sagitta. (ID.) Praedicatio sancta certissima est interfectio spiritualium hostium si perseveranter agitur, unde non debet doctor propter avaritiam negligere animarum curam, sed magis per pietatem ad aeternam praetendere requiem, quod significat Aphec: interpretatur enim: continebit vel apprehendet, unde Apostolus enumeratis vitiis subintulit: Tu autem, homo Dei, haec fuge, sectare vero justitiam et pietatem, et apprehende vitam aeternam (I Tim. VI).

VERS. 18.---Tolle. Qui cum. (ID.) Doctoribus praecipitur jaculo praedicationis terram, etc., usque ad Fides sine operibus mortua est.

(RAB.) Resurrectio cadaveris, etc., usque ad et [Col. 0620B] potius ibi quam hic habere locum.



CAPUT XIV.

VERS. 1.---In anno secundo. Et fecit. (RAB., in lib. Reg., tom. III.) Amasias fecit bonum in conspectu Domini, sed non corde perfecto: bona quippe opera quae placent Deo fecit, sed non corde perfecto, quia sub simulata specie coram hominibus ostendebat, et sic coram Deo accepta non erant.

VERS. 7.---In valle. (ID.) Valli Salinarum erat ubi sal faciebant. Vel coeno salsuginis deciso et siccato et incenso; vel aquis puteorum salsis fervefactis, et usque ad salis firmitatem coquendo perductis; vel alio quolibet ordine quo sal fieri consuevit.

Petram. (ID.) Petra civitas est Arabiae nobilis in terra Edom, quae in libro Numerorum Recem dicitur, [Col. 0620C] et a Syris sic appellatur. Sed Josephus non civitatem dicit, sed magnam petram in Arabia constitutam.

Jectehel. (RAB.) Quod Amasias victor nomen imposuit, interpretatur coetus Dei vel auxilium Dei, agente eo fideliter ut praesentis videretur memoriae, quod hanc vel coetus populi Dei vel Deo adjuvante ceperit.

VERS. 25.---Ipse restituit terminos Israel, etc. De Jeroboam dicit: Ipse restituit terminos Israel, ab introitu Emath usque ad mare solitudinis. Emath, quae nunc Epiphania dicitur, septentrionalis erat terminus Israel. Mare autem solitudinis, mare Mortuum est, quod in latitudine per stadia quingenta octuaginta usque ad Zoaros Arabiae, in longitudine centum quinquaginta, usque ad vicinia Sodomorum progreditur. [Col. 0620D] Igitur Jeroboam castrametatus contra Syros, omnem eorum provinciam (sicut Jonas prophetaverat) devastavit.

Quae est in, etc. Hepher turris erat non longe a templo, enormis magnitudinis et altitudinis: unde Hepher dicitur, id est tenebrarum, sive nubea: eo quod usque ad nubes caput erigat, quae in Zacharia turris nebulosa vocatur.



CAPUT XV.

VERS. 1.---Anno vicesimo Azarias. (RAB., in lib. Reg., tom. III.) Ipse est Ozias, etc., usque ad superius porta Ephraim dicitur.

VERS. 35.---Ipse aedificavit. (RAB.) Joatham aedificavit portam domus Domini excelsam, quae in [Col. 0621A] Actibus apostolorum Speciosa dicitur, et ab Hebraeis Porta Joatham vocatur.



CAPUT XVI

VERS. 3.---Consecravit. (RAB.) Beenon filii Ennon. Thophet sive Thaphet est in valle Beennon juxta Acheldemach, locus olim amoenissimus, ubi solebant sacrificare daemonibus. Hebraice Gehennon, id est vallis Ennon; unde in Evangelio gehenna dicitur, quia sicut perierunt ibi qui idola colebant in corpore et in anima, ita peccatores qui ad infernum transeunt aeterna damnatione punientur.

VERS. 18.---Musach quoque. (RAB.) Est aedificium positum in vestibulo templi, ubi reges quando sabbato ad templum ibant, eleemosynam mittebant; et [Col. 0621B] ita Musach sabbati gazophylacium est regum, sicut corbana sacerdotum. Musach quoque, etc. (RAB.) Non ideo convertit in templum Domini, quod in eo cultui Dei serviret, sed ut cum templo profanaretur, studens placere regi Assyriorum magis quam Deo, ut cum illuc veniret illud videns concupisceret et auferret sicut alia multa Achaz sibi tribuente. quo inveniret gratiam illius.



CAPUT XVII.

VERS. 27.---Adduxistis. (RAB.) Rex Assyrius, id est diabolus cum suo exercitu populum ecclesiasticum obsidendo et devastando quotidie afficit, cum eos propter peccata commissa de sedibus propriis evellens defert in terram alienam. Unde: Super flumina Babylonis illic sedimus, et flevimus dum recordaremur [Col. 0621C] Sion.

VERS. 29.---Et unaquaeque. (ID.) In libro Locorum legitur, quod Benoth et Nergel fuerunt civitates quas construxerunt in Judaea qui de Babylonia transierant. Asima quoque oppidum aedificaverunt qui ad eam venerant de Emath. Nebahan et Tharthac civitates sunt quas Hevaei in Judaea condiderunt.

(ID.) Videtur juxta consequentiam sermonis et idolorum, quibus hae gentes prius servierant, hic posse vocabula intelligi, quia cum dictum esset: Et unaquaeque gens fabricata est Deum suum, quasi ad expletionem sententiae subjunctum est: Viri enim Babylonici fecerunt Sochoth Benoth; id est tabernacula: Benoth, quod est nomen idoli. In sequentibus [Col. 0621D] ostenditur Adramalech et Anamelech idola fuisse urbis Sepharvaim, ita videtur consequens ut et Nergel Cuthenorum, Asima Emathaeorum, Nebahath et Tharthach idola fuerunt Hevaeorum.

VERS. 33.---Et cum. (RAB. ex Euch.) Habent haeretici quaedam sacramenta communia cum sancta Ecclesia, usque ad et nepotum intelligimus.



CAPUT XVIII.

Anno tertio. Ezechias. (RAB.) Apprehendens Dominum vel fortitudo Domini. Nam Redemptor noster Dominus fortis, Dominus potens in praelio, non solum idola gentium contrivit, et cultum idololatriae dissipavit quatenus unius Dei notitiam haberent, [Col. 0622A] ejusque cultui digne manciparentur: quin ipsam litteram legis Mosaicae, quam ille populus legalis assidua lectione resonabat ac pro magno habebat, contrivit, ac sensum spiritualem in ea intelligere eos docuit.

VERS. 4.---Confregitque. Ezechias serpentem confregit, quia in Domino Deo speravit, non in aeneo serpente.

Nohestan vocavit, etc. Quod interpretatur aes eorum, ut quem illi pro numine colebant, in dictis ejus metallum eum esse, non Deum, agnoscerent.

VERS. 17.---Rabsacen. (RAB.) Quia Hebraice loquitur: filium Isaiae putant qui proditor fuit cum Sobna; vel Samariten, et ideo Hebraicam linguam scivisse. Qui quasi quaedam contraria fortitudo imitabatur [Col. 0622B] prophetas sua arrogantia. Prophetae dicunt: Haec dicit Dominus. Iste dixit: Haec dicit rex magnus, rex Assyriorum.

VERS. 18.---Eliacim. (RAB.) De hoc Eliacim dixit Isaias: Vocabo servum meum Eliacim (Isa. XXII), qui fuit pontifex post Sobnam: quem tradunt Hebraei, Rabsacis comminationibus perterritum, prodidisse Jerusalem, et excepta arce sicut et templo, Assyrios totam urbem cepisse; quem etiam Sobnam cum Eliacim ad Rabsacen exisse quidam autumant.

VERS. 21.---An speras. Nulla narrat historia quod Ezechias Pharaonis auxilium postulaverit.

VERS. 22.---In Domino. (RAB.) Verum est quod in Deo habuerunt fiduciam, sed falsum est Ezechiam abstulisse excelsa Dei et altaria: hoc enim non [Col. 0622C] contra Deum, sed pro Deo fecit, ut destructo errore veteri juberet Deum in templo Jerusalem adorari.

VERS. 23.---Dabo vobis. (ID.) Rabsaces, ut paucitatem obsessorum ostenderet, duo millia equorum pollicetur, quorum ascensores Ezechias non haberet: non de imbecillitate populi venit quasi equitandi ignari, sed quia Deus praecepit ne rex Israel equos et uxores sibi multiplicaret.

VERS. 25.---Dominus dixit. (ID.) Ad id quod dixit, si dixeritis, In Deo confidimus, callide respondet se non sua voluntate, sed Dei venisse dicentis: Ascende. Et est argumentum: cum multas urbes ceperim, et pars Jerusalem maneat intacta, manifestum est me Dei venisse voluntate.

[Col. 0622D] VERS. 26.---Precamur. (ID.) Sensus est, etc., usque ad quae terrae Judaeae similitudinem habebat, tam in situ quam in fructibus.

VERS. 29.---Non vos, etc. Rabsacis accusatio Ezechiae testimonium est, quod captis videlicet urbibus in Domino confisus sit: et confortavit populum ut in Domino speraret. Unde Rabsaces destruere vult quae ille construxit, et dicit ad populum: Non seducat vos Ezechias, et non vobis tribuat fiduciam super Domino Deo vestro.

(RAB.) Ostendit harum civitatum sive gentium diis servisse Samaritas, etc., usque ad ut noster vertit interpres.



CAPUT XIX.
[Col. 0623A]

(RAB., in lib. Reg., tom. III.) Mira regis humilitas et prudentia, etc., usque ad et inimicum in sua terra esse moriturum.

VERS. 9.---Cumque audisset. (ID.) Volente Deo Rabsaces deseruit obsidionem Jerusalem, et invenit Dominum suum vel capta vel deserta Lachis oppugnantem Lobnam. Sennacherib occurrens regi Aethiopum, misit ad Ezechiam epistolas ut quos viribus non cepit, sermone terreret. Pugnasse Sennacherib contra Aegyptios et obsedisse Pelusium, jamque exstructis aggeribus urbe capienda venisse Taracham regem Aethiopum in auxilium narrat Herodotus.

(RAB.) Prius Ezechias Domini terrore perterritus [Col. 0623B] adorare in templo non audebat vel liberas ibi fundere preces, nunc dicente Isaia: Ne timeas a facie verborum quae audisti (Isa. XLI), audacter Dominum deprecatur.

VERS. 21.---Virgo filia. (RAB.) Quia cunctis gentibus idola adorantibus, haec sola conservat castitatem religionis unius Dei, et quae ne ad majorem blasphemiam concitaret, praesenti non respondit: post abeuntem movit caput ad rogandum Deum, vel certe ad deridendam arrogantiam ejus certa de ultione. Nec ipse per se, sed per servos suos, ut major esset arrogantia, Dominum blasphemavit.

VERS. 23.---Excelsa. (ID.) Altitudo montium et juga Libani excelsae cedri et abietes. Vel per metaphoram de cunctis gentibus accipiendum est et [Col. 0623C] principibus earum. Vel de Hierusalem, quae est Libanus, cedri et abietes, potentes et optimates.

VERS. 24.---Et siccavi. (ID.) Vel prae multitudine exercitus omnia fluenta siccavit, ut puteos sibi fodere compulsus sit. Vel omnis populus, quos aquae significant, suo vastatur exercitu.

VERS. 25.---Nunquid. (ID.) Haec ex persona Domini, etc., usque ad quod tuam ferocitatem domet, et te reducat in Assyrios.

VERS. 29.---Hoc erit signum. (ID.) Eorum quae praenuntio, etc., usque ad imo zelo quo adversus impios zelatus est populum suum.

Comede. Isaias ita: Comede hoc anno quae sponte nascuntur, et anno secundo vescere pomis. In anno autem tertio seminate, plantate vineas et comedite [Col. 0623D] fructus earum, et mittet id quod salvatum fuerit in domo Juda; et quod reliquum est radicem deorsum, et faciet fructum, quia de Hierusalem exibunt reliquiae, et salvatio de monte Sion. Zelus Domini exercituum faciet hoc (Isa. XXXVII). Omnibus ab exercitu vastatis comede quae iterum germinare, sive quae inter ungulas equorum evadere potuerunt. In secundo anno quae sponte nascuntur sine labore. Vel simulatione hoc dictum est, quia putabant se fame perituros.

VERS. 34.---Et propter David servum. (RAB.) Propter futurorum spem, praesentem excutit metum. Dicit autem, quia non suo merito, sed Dei clementia conserventur, imo et patris eorum David memoria: in [Col. 0624A] quo monentur et suae negligentiae et illius fidei et justitiae, quia in tantum diligit Deus justitiam, ut posteros majorum virtute tueatur.

VERS. 35.---Factum est igitur. (RAB.) Tot ab uno angelo una nocte caeduntur, et absque vulneribus mors saeva discurrit. Super quo in Paralipomenis legitur: Et misit Dominus angelum qui percussit omnem virum robustum et bellatorem, principemque exercitus Assyriorum. Reversusque est cum ignominia in terram suam. Qui servatus est, ut fieret testis majestatis illius quem paulo ante contempserat.

VERS. 37.---Cumque adoraret in templo. (RAB.) Quasi victoriam de hostibus reportaret, contemptor veri Dei in fano falsi numinis trucidatur: nec angelico [Col. 0624B] perit gladio quod erat commune, sed parricidio filiorum.

(ID.) Pharao quoque in decem Aegypti servatur plagis, ut novissimus pereat.

In terram Armeniorum. Ararath regio in Armenia campestri, per quam Araxes fluit incredibilis ubertatis ad radices Tauri montis. Ergo et arca Noe non ad montes generaliter Armeniae delata est, sed ad montes Tauri altissimos qui Ararath imminet campis.



CAPUT XX.

VERS. 1.---In diebus illis. (RAB. in lib. Reg., tom. III.) Ne elevaretur cor Ezechiae post incredibiles triumphos, infirmitate corporis visitatur et audit [Col. 0624C] se esse moriturum, ut conversus ad Dominum, flectat sententiam.

Cuncta Deus secutura praesciens ante saecula, decrevit qualiter per saecula disponantur. Statutum ergo est quantum in ipsa vita mortali temporaliter vivatur. Nam etsi annos quindecim Ezechiae addidit Deus, eum tamen cum mori permisit, tunc praescivit eum esse moriturum. Cui cum mortis sententia dicta est, protinus ad ejus lacrymas vita est addita. Eo quidem tempore mori merebatur, qui elatus, Domino gratias pro inopinata victoria non reddidit, scilicet quia suae justitiae et meritis deputavit. Nec praefixum in praescientia Dei tempus vitae prolongatum est, sed illud quod peccando amiserat, ex largitate Dei redditum erat. Qui cum moriturum praedixit, [Col. 0624D] ante poenitentiam illius praescivit. Convertit faciem ad parietem templi, quia ad templum ire non poterat. Parietem templi dicit juxta quod palatium erat, vel ad parietem absolute, ne lacrymas assistentibus ostentaret, ut tota mente Deum deprecaretur.

VERS. 2.---Qui convertit. (RAB.) Felix conscientia, etc., usque ad verba enim singulorum Deus pensat ex corde ipsorum.

VERS. 3.---Flevit itaque. (ID.) Flevit propter promissionem Domini, etc., usque ad et post mortem resuscitatos plurimos legimus.

VERS. 7.---Afferte massam. (RAB.) Verbum sehim sive schim [Figure: [Hebrew Text] 2Kb] (ut aiunt Hebraei) ulcus sonat non vulnus: [Col. 0625A] hoc infligitur, illud sponte nascitur. Nam Aquila, Symmachus et Theodotio, aroc interpretati sunt, quod morbum regium intelligunt, cui contraria putantur vel sumpta in cibo, vel apposita corpori quaecunque sunt dulcia. Dei ergo potentia monstratur, dum per res noxias sanitas restituitur. Alii schim, apostema suspicantur, quando tumens corpus cocto et putrescente pure completur. Et juxta artem medicorum, omnis sanies siccioribus ficis atque contusis in cutis superficiem provocatur.

(RAB.) Datur signum ut sol decem gradibus revertatur, etc., usque ad et ogdoade viventibus per resurrectionem Christi vitae spatia pro vitae spatio protelentur.

(ID.) Quidam decem gradus linearum ad mysterium [Col. 0625B] Christi transferunt, etc., usque ad et omnem illam umbram legis veritatis radiis illustravit.

VERS. 12.---In illo. (ID.) Supra legitur, etc., usque ad illum adorandum plus homine crediderunt.

(RAB.) Tradunt Hebraei, etc., usque ad ad notitiam hominum per factum pravi operis perduceretur.

(ID.) Hypocritae quoque post magnas virtutes decrescunt, quia celari in eisdem virtutibus nolunt: qui dum suasu malignorum spirituum jactantiae acquiescunt, quasi ostium quo diutius congregatum amittant hostibus pandunt, unde: Tradidit in captivitatem virtutem eorum. Gloriam suam Paulus testimonium conscientiae suae memorat, quia favorem alieni oris non appetit. Occultanda sunt ergo quae [Col. 0625C] agimus, ne hoc in hujus vitae itinere incaute portantes latrocinantium spiritum incursione perdamus.

(ID.) Tacet de quo verebatur offensam, quod ostenderat eis cuncta quae haberet in potestate sua, inter quae praecipua erat templi supellex.

VERS. 13.---Laetatus est autem in adventu eorum Ezechias. (ID.) Verba Dierum de Ezechia aiunt. etc., usque ad ostenditque eis domum aromatum, etc.

Domum aromatum, et aurum et argentum. (ID.) Quidam sepulcra regum opinantur, quae aromatibus plena erant, quia corpora regum antiquitus unguentis condiebantur. Alii magis cellam aromatum in templo Domini fuisse intelligunt, ubi recondebantur odoriferae species, ex quibus fiebat thymiama quod in templo Domini offerebatur.

[Col. 0625D] Non fuit verbum quod non monstraret eis Ezechias in, etc. (quod apud Hebraeos pro re frequenter accipitur) quod non ostenderit eis in domo sua, et in omni potestate sua. Unde Dei ira justissima, quoniam non solum thesauros suos atque palatii, sed et templi ostendit, quod certe fuit potestatis ejus, de cujus valvis atrii laminas ante jam tulerat.

VERS. 14.---De terra longinqua venerunt. (RAB.) Quasi dicat: Quanto terra longior unde venerunt, tanto ego gloriosior propter quem venerunt.

Ad me de Babylone. Debuerat dicere ad glorificandum Deum pro signi magnitudine.

VERS. 21.---Dormivitque Ezechias cum patribus, etc. In Paralipomenis, dicitur quod sepultus est Ezechias [Col. 0626A] super sepulcra regum, quia ejus sepulcrum est excelsius fabricatum causa pietatis qua coluit Deum.



CAPUT XXI.

(RAB.) Cujus tempore Isaias (ut tradunt Hebraei) lignea serra per medium serratus est, quia princeps Sodomorum appellavit eos, vertentes ei in crimen quod dixerat: Vidi Dominum sedentem super solium excelsum (Isa. VI). Deo dicente: Non videbit me homo et vivet (Exod. XXXIII).

(ID.) Manasses ad idola se convertit et abominationes. Locuto Deo vel Domino ad eum, attendere noluit; ideo victus ductus est in Babylonem, coangustatus oravit Dominum intente et egit poenitentiam valde, et exaudita est oratio ejus, reduxitque [Col. 0626B] eum in regnum suum, et cognovit Manasses quod Dominus ipse est Deus. Ergo post commissa scelera nullus de Dei misericordia desperet, sed magis per poenitentiam spem veniae habeat.

VERS. 24.---Josiam. (RAB.) Josias omnem spurcitiam idolorum emendavit, et se in Dei cultu strenue exercuit, sicut de illo ante longe praedictum est per prophetam.



CAPUT XXII.

VERS. 14.---In Secunda. (RAB.) In Paralipomenis legitur de Ezechia, quod aedificavit omnem murum qui fuerat dissipatus, et forinsecus alterum murum; unde Sophonias: Ululatus a Secunda. Prophetissa ergo habitavit in Secunda, id est, in secundi muri parte.



CAPUT XXIII.
[Col. 0626C]

VERS. 10.---Contaminavit. (RAB. in lib. Reg., tom. III.) Josias Thopheth vel ossa mortuorum ibi (sicut in sequentibus locis fecisse legitur) vel alia quaelibet immunda dispergens, quatenus abominationi potius quam delectationi aptus omnibus qui aspicerent locus appareret.

In convalle. (ID.) Vallis Ennom est juxta murum Jerusalem contra orientem, etc., usque ad quia Thopheth dicitur latitudo.

VERS. 11.---Abstulit. (RAB.) Judaei superstitionibus gentium se mancipaverant, qui inter caetera solent pingere vel facere simulacrum solis ut puerum imberbem, quia nullum per saecula senium incidit, [Col. 0626D] quotidie novo ortu natus. Cui currus et equos tribuunt, quia curru igneo et equis igneis Elias raptus est ad coelum, quod inter alia in pariete depictum vident, et vicinia nominis decipiuntur: Elios enim Graece sol dicitur.

VERS. 13.---Excelsa. (RAB.) Dicit Scriptura loca in collibus posita frondentibus, in quibus vel daemonibus immolabant; vel Domino, locorum amoenitate illecti, contra interdictum, relicto altari quod erat in templo, illuc oblaturi confluebant: unde saepius in hoc libro dicitur de regibus minus perfectis: Verumtamen excelsa non abstulit.

Quae aedificaverat. (ID.) Hic ostenditur quod Salomon de admisso idololatriae scelere nunquam [Col. 0627A] perfecte poenituit: si enim vere poenituisset, sategisset ante omnia ut idola quae aedificaverat de civitate tollerentur: et non in scandalum stultorum, quae ipse cum esset sapientissimus erronea fecerat, quasi sapienter facta relinqueret.

Et Chamos. (RAB.) Alibi legitur quod aedificavit Salomon fanum Chamos in monte, qui est contra Jerusalem. Sed non est contrarium; quia mons iste in tanta erat urbis vicinia, ut ad ipsam pertinere, ipsamque sordibus, quae in eo congerebantur, contaminare videretur.

Offensioni Moab. (ID.) Idola dicuntur offensio, quia vel illis offenditur Deus, vel offensionem et ruinam suis afferunt cultoribus.

VERS. 16.---Tulit ossa, etc. Josias ossa mortuorum [Col. 0627B] cremari super altare jussit, quia profana fuerunt eorum sacrificia, et per errorem idololatriae non solum pecora daemonibus offerebant, sed et seipsos in potestatem daemonum tradiderunt: quia justo Dei judicio simul cum altari quod idolis fabricaverant, dissipandi erant. Mystice, qui diaboli servitio mancipati, vitam sacrilegam temporaliter finiunt, aeternis cruciatibus consumentur, Deo retribuente secundum merita

VERS. 21.---Facite phase. (RAB.) Josias typum tenet Salvatoris, etc., usque ad: et orietur vobis timentibus sol justitiae.

Nec enim factum est phase tale, etc. Quia, ablatis figuris in die judicii, transibunt sancti de morte ad vitam, sicque in conspectu conditoris sui gaudebunt, [Col. 0627C] quia videbitur Deus Deorum in Sion.

(RAB.) Quod Josias, ejectis idolis de terra, pythonibus, ariolis et omnibus immunditiis, Domini phase celebrasse legitur, moraliter docet ut primo purgemus terram cordis a vitiis, ut servire possimus Deo, sicque gratum Domino celebremus pascha: Non utique in fermento malitiae et nequitiae, sed in azymis sinceritatis et veritatis (I Cor. V).

(ID.) Josias vulneratus est in campo Mageddo, unde et statim mortuus est. Luxitque eum populus multum, Jeremias maxime. Tunc enim dicitur ita lamentasse: Quomodo sedet sola civitas! De hoc planctu dicitur: Et erit planctus in Jerusalem, sicut planctus Adremon, quod nomen est regis, qui tunc regnabat in Charchamis, in cujus auxilium Josias venerat [Col. 0627D] adversus Nechao regem Aegypti.

(ID.) Interfectio Josiae a Pharaone Nechao, facta in Mageddo, significat persecutionem antiqui hostis adversus praedicatores, quos per invidiam neci tradere molitur, et auferre de terra Ecclesiae conatur: quatenus facilius totam plebem dissipare possit. Pharao dissipans, Nechao percussio, Mageddo de tentatione. Permissus quippe diabolus consurgere adversus sanctos, hic totis viribus certat, quatenus tentando gregem Domini percutiens dissipet, eosque primum auferat quorum solatio adjuti contra hostem dimicare debuerant.

VERS. 30.---Joachaz filium Josiae. (ID.) Alio nomine Sellum dicitur, sed quia perversissimus fuit, [Col. 0628A] parvo tempore regnavit, nam Nechao vinxit eum, eo quod populus contra suam voluntatem constituisset eum regem, et duxit illum in Aegyptum.

(ID.) Joachaz retentus significat malos doctores, quos populus terrae, scilicet terrenae cupuditati dediti, consentientes vitiis suis praelatos eligunt, quos Pharao in Rebla vinxit, cum diabolus per multitudinem adulatorum enervans decipit corda praelatorum, sicque in spiritualis Aegypti vinctos catenis peccatorum tenebrosam mergit abyssum.

VERS. 35.---Argentum autem et aurum dedit, etc. (ID.) Malignus censum servitii sui populo carnali expetit, ut tam sensu quam eloquio, ejus per omnia parati sint obsequio. Joachim praecepto regis censum exigit, quia diabolus per sibi deditos magistros, ab unoquoque [Col. 0628B] exigit secundum vires suas peccati censum solvere, sicque in nequiter praelatis quotidie praeparat perditionem subjectis.



CAPUT XXIV.

(RAB.) Cum semel quis quilibet se manciparit vitio, etc., usque ad et adjutorium a Deo imploret.

(RAB.) Hunc refert Josephus a Nabuchodonosor interfectum, et ante muros Jerusalem projectum et insepultum, de quo praedictum fuerat: Sepultura asini sepelietur (Jer. XXII).

Regnavitque Joachim, etc. (ID.) Nomen Joachim aliter scribitur in designatione patris, qui et Eliacim: aliter cum filius significatur, qui et Jechonias, nam cum patrem signat per k et m scribitur: cum vero filium [Col. 0628C] per ch et n scribitur.

VERS. 8.---Jerusalem. (BEDA in lib. Reg., quaest. 30, tom. II.) Jerusalem et terra Israel, etc., usque ad id est, scientia spiritualis ad peccatorum opera convertitur.

VERS. 14.---(ID., ibid.) Artificem et inclusorem, nihilque relictum est, exceptis pauperibus populi terrae. (RAB. ex Bed., ibid.) Quod supra populo Israel Philisthiim regnantes fecisse narrantur, cum dicitur: Faber ferrarius non inveniebatur in omni terra Israel, caverant enim Philisthiim, ne forte facerent Hebraei gladium aut lanceam ad repugnandum (I Reg. XIII), ita nunc Chaldaei satagunt, ut nullus in ea remaneat artifex et inclusor, qui diruta urbis moenia componere possit vel resarcire

[Col. 0628D] (RAB.) Mali sunt rectores, qui munere et dono divino abutuntur, et falso sibi nomen justitiae usurpant. Matthathia vel Matthanias enim interpretatur munus sive donum: Sedecias justus Dominus. Undecim annis regnavit, quia transgressor legis fuit, quae significatur denario, numero. Novenarius, qui minus habet denario imperfectionem legis significat, sicut undenarius transgressionem. Recte ergo Nabuchodonosor in nono anno regni Sedeciae obsedit civitatem mense decimo, et decima die mensis: quia mali pastores, cum decalogi mandata, quae scientia tenent, opere et doctrina perficere negligunt, necesse est ut plebem sibi commissam antiquus hostis cum suo exercitu obsidione circumdet, et munitione [Col. 0629A] erroris ac vitiorum constructa claudat, vallando civitatem: sicque fames in civitate praevaleat, fames utique verbi Dei cum non expenditur panis doctrinae populo terrae.



CAPUT XXV

VERS. 4.---Et interrupta est, etc. (RAB.) Interrupta quidem per tentationes varias daemonum custodia populorum, etc., usque ad qui pravo usu et iniquitatis suae multitudine gravatur.

VERS. 8.---Mense quinto. (RAB.) Congruit temporis ordo cum ratione vindictae. Mense quinto vastata est civitas, quae Pentateuchum legis servare despexit, et septima die mensis, quia sabbati requiem non custodivit, et contraria praeceptis Dei [Col. 0629B] egit, frustra sibi blandiens de securitate pro sanctorum locorum habitatione.

(ID.) Venit Nabuzardan, qui interpretatur ventilabrum, sive prophetia alieni judicii, etc., usque ad sed spinae magis et tribuli vitiorum excrescant.

VERS. 13.---Columnas autem aereas quae, etc. (ID.) Et bases intelligimus doctores, qui sonoritate praedicationis et fidei firmitate debuerunt alios sustentare. Mare aeneum baptismi lavacrum, vel compunctionem lacrymarum. Haec quidem omnia Chaldaei spirituales per inertiam magistrorum, et de domo Domini auferre nituntur, et confringere.

VERS. 14.---Ollas quoque. (ID.) Quia diversa officia in ecclesiasticis ordinibus de Dei servitio auferentes in suum usum nequissimum verterunt.

[Col. 0629C] VERS. 15.---Thuribula et phialas. Cum orationem qua divinitas placari potuit, et poculum verbi quo lassi refocillari debuerant impediendo subvertunt.

(ID.) Quia tam sensum pretiosum, quam eloquii venustatem, hostis nequam de domo Domini auferre molitur, et secum in confusionem ducere.

VERS. 18.---Tulit quoque. (ID.) Non solum populares, sed et fortes et principes in Ecclesia diabolus decipere et peccatores captivare satagit, unde in Job [Col. 0629D] de ipso: Escae ejus electae sunt (Job XXXIII).

ulit Saraiam, qui interpretatur vinctus, sacerdotem [Col. 0630A] primum, cum primum Ecclesiae ordinem, qui in episcopis est, amore voluptatis terrenae vitiorum catena constringit. Similiter Sophoniam, qui interpretatur absconditus, sacerdotem secundum, cum secundi ordinis viros, id est presbyteros (qui talentum verbi in terra fodientes absconderant) in suum dominium subigit. Et tres inani, qui ostium fidei aperire debuerant, et tenentes clavem scientiae nec ipsi introierunt, nec alios introire permiserunt. Eunuchus significat fatuas virgines, quae vasa oleo vacua in manibus tenebant, continentes se a coitu corporali, nec tamen oleum gratiae et misericordiae in pectore suo habere volebant. Qui frustra super bellatores constituuntur cum arrogantiam non praecaveant. Quinque viros de his qui steterant coram rege [Col. 0630B] (Matth. V), id est, illos qui quinque sensibus corporis voluptati servientes, regi vitiorum semper assistebant.

Sopher principem. (ID.) Interpretatur dissipans vel dividens: significans eos, qui rudes in Ecclesia, quos ad militiam Christi nutrire debuerant, pravis exemplis dissipans, a coetu fidelium per errorem sequestrant. Et sexaginta viros e vulgo, id est, stultos operatores, qui merito e vulgo, quia divina consilia discere et factis implere neglexerant.

Et sexaginta viros. (ID.) Hos omnes Nabuzardan duxit ad regem Babylonis, et interfecti sunt, quia diabolus praedam quam ab Ecclesia evellit, ad perpetuae mortis interfectionem perducere ambit: quos percutit rex confusionis in Reblatha, hoc est in multitudine [Col. 0630C] scelerum, et amore voluptatum.

(ID.) Cum illi qui confessionem nominis Dei in Ecclesia videbantur habere, per scelera multiplicia de terra viventium translati in regnum confusionis et erroris abducuntur, etc., usque ad et vultum Conditoris nostri per saecula contemplari.

VERS. 23.---Et Saraia. Filius Saraiae sacerdotis reservatus est, et pater occisus. Ex quo in captivitate postea natus est Jesus sacerdos magnus, qui [Col. 0630D] reduxit populum cum Zorobabel.




[Col. 0629]
BEATI HIERONYMI PROLOGUS IN LIBROS PARALIPOMENON.

(Vide inter Opera B. Hieronymi.)




[Col. 0629]
SANCTI HIERONYMI PROLOGUS ALTER.

(Vide ubi supra.)




[Col. 0629]
LIBER PARALIPOMENON PRIMUS. Hebraice DIBRE. HAIAMIM ([Figure: [Hebrew Text] 2Kb] ), id est VERBA DIERUM. (G)*



CAPUT PRIMUM.
[Col. 0629D]

VERS. 4.---Noe. (RAB. in Paral., tom. III.) Decimus [Col. 0630D] ab Adam Noe, et in Genesi et in Paralipomenis monstratur, et apte decimus, quia perfectus est. Unde, [Col. 0631A] Noe vir justus erat et perfectus in generationibus suis, etc. (Gen. VI.) Hic genuit Sem, Cham et Japheth, per quos post diluvium rediviva hominum dilatatur progenies.

VERS. 5.---Filii Japheth. (HIER.) Hi possederunt terram in Asia, ab Amano et Tauro Syriae Cheles et Ciliciae montibus usque ad flumen Thanaim. In Europa, usque ad Gadara nomina locis et gentilibus relinquentes, e quibus postea immutata sunt plurima, permanent caetera.

Thubal. (RAB.) Hiberes qui et Hispani, a quibus Celtiberia, licet quidam Italos suspicentur.

Mosoch. (ID.) Cappadoces, unde urbs eorum usque hodie Masacha dicitur. Septuaginta vero interpretes Gapthorim Cappadoces arbitrantur.

[Col. 0631B] VERS. 7.---Filii autem. (GREG.) Ab his divisae sunt insulae nationum, linguae, cognationes et gentes. De Ionibus, id est Graecis nascuntur Elisaei, qui et Aeolides. Unde ista lingua Graece Aeolis dicitur.

Tharsis. (RAB.) Hos Josephus Cilices arbitratur, unde et metropolis eorum Tharsis dicitur, Paulo apostolo gloriosa (Act. XXII).

Cethim. (ID.) A quo Cithaei, alias Cithii a quibus urbs Cypri Cithia, alias Cithium dicitur usque hodie.

Dodanim. (ID.) Rhodii, sic enim LXX transtulerunt. Legamus Varronis de antiquitatibus libros et Sinnii Capitonis, et Graecum Phlegonta caeterosque, et videbimus omnes pene insulas [Col. 0631C] et totius orbis littora, terrasque maritimas Graecis accolis occupatas: qui ab Amano et Tauro omnia maritima usque ad oceanum possidere Britannicum.

VERS. 8.---Phut. (ID.) Libyes, a quo et Mauritaniae fluvius Phut dicitur, et regio Phutensis. Multi autem scriptores tam Graeci quam Latini hujus rei testes sunt. Quare autem in una climatis parte antiquum Libyae nomen permanet, et reliqua terra dicatur Africa, non est hujus temporis disserere.

VERS. 9.---Saba. (ID.) A quo Sabaei, interpretatur nunc Saba Arabia, unde in psal. LXXI ubi habemus: Reges Arabum et Saba; in Hebraeo habetur: Reges Saba et Saba, primum per Schin, secundum per Samech.

[Col. 0631D] VERS. 10.---Iste coepit esse potens in terra. Quia insuetam tyrannidem primus arripuit. Hic fuit robustus venator coram Domino, quia homines a Dei cultura avertit. Unde Josephus: Fecit autem eos elatos ad injuriam Dei atque contemptum. Nemrod, filius Cham, filii Noe, qui, cum esset audacior et manu fortissimus, suadebat hominibus ut non Deo suam felicitatem, sed propriae virtuti ascriberent. Sic homines a Dei timore revocabat, ut spem in propria virtute poneret. Ideoque putabant Deum interminari diluvium. Unde turrim aedificari suadebant quam aqua non posset ascendere. Multitudo autem prompta erat ut obediret Nemrod, grave putans servitium obsequi [Col. 0632A] Deo. Regnavit autem Nemrod in Babylone et in Areth. Haec est Edessa et Macha quae est Nisibis et in Chalamne, quae a Seleuco rege Seleucia dicta est, vel quae nunc Thesiphon dicitur.

VERS. 11.---Mesraim autem genuit. (RAB.) Exceptis Laabim, a quibus Libyes nominati sunt, qui prius Phutaei, et Castium, qui post Philisthiim dicti sunt, quos nos corrupte Palaestinos dicimus. Caeterae gentes ignoratae sunt nobis, quia bello Aethiopico subversae in oblivionem praeteritorum nominum pervenere. Possederunt autem terram a Gaza usque ad extremos fines Aegypti.

VERS. 14.---Gergezaeum, Hevaeum. Hic condidit Archas oppidum contra Tripolim in radicibus Libani, a quo haud procul alia civitas fuit nomine [Col. 0632B] Sim, quae vario eventu subversa bellorum, nomen tantum loco pristinum reservavit.

VERS. 16.---Aradium quoque. A quo Aradii, qui Aradum insulam possederunt angusto freto a Phoenicis littore separatam.

Et Samareum. A quo Syriae Cheles Samariae civitas, nunc quoque tam a Syris quam ab Hebraeis ut prius apud veteres appellatur.

Hamathaeum. (RAB.) A quo Emath civitas. Hanc Macedones qui post Alexandrum in Oriente regnaverunt, Epiphaniam nuncupaverunt. Alii Antiochiam ita dictam putant. Alii non vere opinionem suam verisimili vocabulo consulentes, Emaus primam ab Antiochia mansionem Edessam pergentibus appellari putant, et eamdem apud veteres Emath.

[Col. 0632C] VERS. 17.---Filii Sem, etc. Hi ab Euphrate partes Asiae usque ad Indicum oceanum tenent. Est autem Aelam a quo principes Persidis.

Hus et Hul. Vel Us, Trachonitidis et Damasci conditor inter Palaestinam et Caelesyriam tenuit principatum, a quo terra Hus de qua Job fuit; unde, secundum LXX, vir erat in regione Ausiti de nomine Job quasi Husitide.

VERS. 19.---Phaley. (RAB.) Vaticinio quodam. Phaleg enim divisio, quia in diebus ejus, linguae in Babylone divisae sunt. Narrat autem Philo in libro Quaestionum super Genesim, quod ex tribus filiis Noe, adhuc ipso vivente, nati sunt tredecim millia virorum et centum, extra mulieres et parvulos habentes super se duces. Filii Sem, Jectan ducem; filii [Col. 0632D] Cham, Nemroth; filii Japhet, Suphene. Post obitum vero Noe, convenerunt duces cum agminibus suis in campum Sennaar, ut ibi turrim construerent. Cum autem aedificarent, divisit Deus linguas eorum, et mutavit effigies, et non cognovit quisque fratrem suum, nec audivit linguam proximi sui. Cum vero magistri lapides quaerebant, ministri aquam afferebant, et cum illi quaerebant aquam, illi afferebant stipulam. Sicque frustrata cogitatione cessaverunt aedificare et dispersi sunt super faciem terrae.

VERS. 20.---Jectan autem. (HIERON.) Harum gentium posteriora nomina invenire non potui, sed usque in praesens, quia procul a nobis sunt, vel ita vocantur ut primum, vel quae mutata sunt ignorantur; [Col. 0633A] possederunt autem a Cofene fluvio omnem Indiae regionem quae vocatur Hieria.

VERS. 24.---Sem, Ar. (RAB.) Sicut in principio ab Adam usque ad Noe decem generationes posuit; ita a Sem usque ad Abram, non sine sacramenti mysterio.

VERS. 29.---Primogenitus. (HIERON., Quaest. in Paral., tom. III.) Duodecim filii nascuntur Ismaeli: primogenitus Nabaioth, a quo omnis regio ab Euphrate usque ad mare Rubrum Nabaiothena dicitur: quae pars est Arabiae. Nam familiae ipsorum oppidaque et pagi, ac minuta castella et tribus horum appellatione celebrantur ab una ex eis Cedar in deserto: et Duma alia regio, et Thebaram ad Austrum, et Cedema ad Orientalem plagam.

[Col. 0633B] VERS. 32.---Ceturae. (RAB.) Quasi copulatae, unde suspicantur Hebraei eam esse Agar quae, mortua Sara, de concubina transierit in uxorem, ne senex novis arguatur nuptiis lascivisse.

(ID.) Filii autem Caeturae, juxta historicos Hebraeorum, occupaverunt Troconitidem, alii Traconitidem et Arabiam: quae nunc vocatur Eidormo, usque ad maris Rubri terminos.

Assurim. Ab Assurim Syrios quidam vocatos contendunt, et a plerisque filiis Abrahae de Cetura occupatas esse Indiae regiones.

VERS. 33.---Epher. (RAB.) Hic dicitur contra Libyam exercitum duxisse, ibi victor consedisse, posterosque ex nomine ejus Africam nuncupasse.

VERS. 36.---Thamna. Quaeritur, cum Thamna in [Col. 0633C] Genesi legatur concubina esse Eliphaz de genere Horrhaeorum, qui apud Idumaeos habitaverunt in terra Seir, quae peperit ei Amalec, quomodo inter filios numeretur, cum in sequentibus legatur ipsa Thamna soror Lotam filii Seir, qui et Edom? Sed Seir Hebraice pilosus dicitur, qui fuit in modum pellis hispidus. Edom autem Hebraice rubeus vel fulvus. Ab eo igitur quod rubeo cibo vendidit primogenita sua, Edom vocatus est. Hebraei vero ita solvunt. Dicunt Thamnam concubinam fuisse Eliphaz, et generasse ei Amalec, sed tanquam filiam inter filios ab ipso fuisse educatam.

VERS. 40.---Aliam, qui de genere Horrhaeorum est. In Genesi scribitur, Aluham, id est exaltatus. In Paralipomenis vero Alian, id est ejectus, significans [Col. 0633D] quia Horrhaei exaltati sunt antequam Edom terram eorum caperet, post vero ejecti.

Sephi. (HIERON.) Id est, unipes. In Genesi Sepho, id est, bipes; utrumque tamen per [Figure: [Hebrew Text] 1Kb] schin litteram. Bipes autem dicitur, quia a processu temporis multitudine sobolis majorem efficaciam habuerit quam in primis.

VERS. 41.---Hamran. In Paralipomenis Hamram, id est rubricatus, sordidus vel tumulentus. In Genesi Amdan, id est concupiscibilis; sed utraque unius hominis nomina sunt.

VERS. 42.---Jacan. (RAB.) Jacan filius Aser de genere Horraeorum, in Genesi Acan nominatur, id est tribulator. In Paralipomenis Jacan, id est tribulatus. [Col. 0634A] Variis enim eventibus nomina commutantur, ut varia mysteria significentur.

VERS. 43.---Denaba. Civitas Hala filii Beor regis Edom, post quem regnavit Jobab. Est tamen usque hodie villa Denaba, in octavo milliario Areopoleos, pergentibus Armonem, et altera Denaba super montem Phegor, in septimo lapide Jebus. Hieronymus de Jesbii.

VERS. 44.---Jobab filius Zarae, quem Job esse suspicantur. Sed Hebraei afferunt eum de stirpe Nachor esse progenitum; Philo autem, in libro Quaestionum super Genesim, narrat his temporibus eum fuisse et accepisse uxorem Dinam, filiam Jacob: et ante tentationis suae certamen dicit eam septem filios et tres filias illi generasse, qui exstincti [Col. 0634B] sunt in tentatione. Sed ei sanato reddidit Dominus omnia duplicia, et item septem filios et tres filias praedictas uxor genuit, quorum nomina eadem fuerunt quae priorum, id est, Eliphaz, Armoe, Diasath, Philasia, Dipharceluth, Thelon, filiarum vero Meru, Lizath, Zeli.

Bosra, etc. Quae est Bosor civitas in deserto trans Jordanem in tribu Ruben. Appellatur et alia Bosor civitas Esau in montibus Idumeae, de qua dicitur: Fulvida vestimenta ejus ex Rosor

VERS. 45.---Themanorum. Theman regio a Theman filio Eliphaz sortita vocabulum. Est usque hodie villa Theman, distans ab urbe Petra quinque millibus, et ubi Romanorum militum praesidium sedit, de quo loco fuit Eliphaz rex Themanorum: unus [Col. 0634C] quoque filiorum Ismael appellabatur Theman. Sciendum autem quod omnis australis regio Hebraice Theman dicitur.

VERS. 46.---Madian, civitas a minimo filiorum Abraham et Cethurae sic vocata. Est autem trans Arabiam in deserto Saracenorum contra orientem maris Rubri, unde vocantur Madianaei, et Madianaea regio. Filiae quoque soceri Moysi filiae Madian dicuntur; sed haec alia civitas est ononymos ejus juxta Armonem et Areopolim, cujus adhuc ruinae monstrantur.

VERS. 48.---Rohoboth. Urbs est juxta fluvium ubi erat rex Edom, et usque hodie est praesidium in regione Gabalena, et vicus grandis qui sic vocatur.

[Col. 0634D] VERS. 50.---Matred filiae, etc. Duae matres hic numerantur, ad significandum mysterium, ut aurifex genuisset dispensatricem, et dispensatrix Domini benignitatem, quia ex profunditate sensus nascitur facunda locutio quae fidem mundam gratiam Dei promeretur gignere in cordibus auditorum.

VERS. 51.---Duces, etc. Notandum quod prius reges dixit de Edom, postea duces cum prius fuerunt: quorum quasdam matres nominat, ut Oolibama et Thamna.

Dux Aliha. Alva in Genesi legitur, cujus interpretatio elevatio; in Paralipomenis Aliha, id est, super eam.



CAPUT II.
[Col. 0635A]

Achar qui. (HIERON., Quaest. in Paral., tom. III.) Achar qui et Achan in Josue dicitur, id est coluber insidians, Achar turbatus, etc., usque ad id est, multitudine peccatorum exstincti sunt.

VERS. 9.---Calubi, id est, canis meus, qui et Caleb, id est canis, unus de exploratoribus. Hesron quoque et Jephone idem est, unde Caleb filius Hesron, et aliquando filius Jephone legitur.

VERS. 13.---Isai autem genuit. In libro Regum dicitur habere Isai octo filios, in Paralipomenis non amplius quam septem. Sed dicunt Hebraei Nathan prophetam filium Sama (vel Sammaa, vel Simmaa) filii Isai, quem in locum filii educavit et nutrivit inter filios numeratum. Inter filios quoque Isai Nathan [Col. 0635B] adductus est ad Samuelem, qui et Jonatham, qui percussit leonem. Et sciendum quod ubi propheta vocatur, Nathan scribitur, non Jonathan

VERS. 17.---Jether. In Regum, Jethra Israelites; sed meritorum qualitas diversitatem nominum facit; nam Jethra residuum interpretatur, Jether vero modicum residuum, et residuo jungitur Israelitis, modico residuo Ismaelitis.

VERS. 19.---Ephrata. (HIERON.) Haec est Maria soror Moysi, mater Hur, patris Huri, Avi Beseleel. Hur vero est qui cum Aaron sustinebat manus Moysi pugnante Josue.

VERS. 22.---Jair. Hic judex fuit post Thola et judicavit Israel duobus et viginti annis, habens filios triginta, principes civitatum triginta, quae ab ipso [Col. 0635C] nominatae sunt, sicut in libro Judicum legitur.

VERS. 25.---Nati sunt. Hactenus scriptor historiae texuit generationem duorum filiorum Hesron, duorum posteriorum, id est, Aram et Calubi, de quibus prius narravit; quia regiam et sacerdotalem quoquomodo voluit innotescere dignitatem. Nunc autem ad primogeniti, id est Jerameel, genealogiam redit.

VERS. 26.---Onam. Hic ab Onam filio Judae nomen accepit, sed differunt, quia per Num filius Judae, filius Jerameel per Mem scribitur

VERS. 34.---Sesan. Hunc Hebraei dicunt esse Elimelech, virum Noemi, patrem Mahalom et Cheliom, et ideo scriptor in sequentibus innuit quod Sesan non habuerit filios, sed filias, quia duo filii ejus [Col. 0635D] absque liberis mortui sunt.

VERS. 43.---Hebron. Civitas in qua regnavit David septem annis antequam regnavit in Jerusasem. Significat haec loca nomina accepisse a posteris Caleb, qui Hebron et suburbana ejus in sortem accepit.

VERS. 50.---Hi erant filii. Recapitulat generationem Caleb de Ephrata, quam ante dimisit, quando Hur de Ephrata, id est, Maria sorore Moysi genitum narravit.

VERS. 52.---Cariathiarim, quae et Cariathabal, id est civitas saltuum, una de urbibus Gabaonitarum in nono milliario euntibus ab Helia Diospolim in tribu Juda.

[Col. 0636A] VERS. 54.---Bethlehem; civitas David, in tribu Judae, in qua Dominus natus est in septimo ab Elia milliario contra meridionalem plagam, juxta viam quae ducit Hebron, ubi sepulcrum Jesse et David ostenditur, et mille circiter passibus procul turris Ader, id est turris gregis, in quodam vaticinio pastores Dominicae nativitatis conscios ante significans.

Qui dividebat dimidium requietionum (HIERON., ubi supra), id est sortes Madian juxta sepulcra patriarcharum quae sunt in Cariatharbe accepit, et hujus filii fuerunt Jethrei, etc. Seraitae et Esthaolitae nomina locorum sortiti sunt, qui sunt Sarrai et Esthaol, ubi sepultus est Samson. Requietatio enim sepulcrum dicitur. Alii dimidium requietionis tempus [Col. 0636B] dimidium intelligunt, quo filii Israel coeperunt terram promissionis possidere, ab eo scilicet tempore quo Moyses dedit terram Galaad ultra Jordanem, Ruben et Gad, et dimidiae tribui Manasse, usquequo caeterae tribus sortes suas acceperunt. In hujus temporis medietate dicunt Sobal esse mortuum, et ita dimidium requietionum vidisse, id est, ad medietatem illius temporis pervenisse.

Mystice autem Sobal, id est vana vetustas, vel vectis ad portandum. Judaeos significat qui antiquitus populus Dei vocabantur et legem litterae primi acceperunt, qui libros legis et prophetarum ferebant, sed mysterium incarnationis Christi non intelligebant. Unde dimidium requietionum, id est historiam viderunt. Ille autem plenitudinem requietionum possidet, [Col. 0636C] qui post opera bona valde in aeterna quiete gaudet. Vel dimidium requiei videt, qui post praesentis vitae laborem animae quietem habet. Tunc autem perfectionem requietionum videbit, cum et anima et corpore perfruetur perfectione quietis

VERS. 55.---Habitantium. (ID.) Tradunt Hebraei Jabes fuisse doctorem legis peritissimum, in cujus conspectu sedebant filii Cinaei, qui et Jobab cognati Moysi. Scribae igitur dicuntur canentes atque resonantes, quia assidue in legis Dei locutione versabantur: in tabernaculis quoque commoratos regum narrat historia. Jabes Christum significat verum magistrum sanctorum laudes Deo canentium. Jabes enim interpretatur exsiccans, Christus autem fluxus carnalium cupiditatum in suis fidelibus exsiccavit. [Col. 0636D] Cinaei, id est possessio vel possidentes, sunt omnes electi de quibus dicitur: Haereditas mea Israel, et quorum possessio Dominus est. Rechab interpretatur auriga vel ascendens. Hi autem venerunt de calore patris domus Rechab, quia a patre luminum gratia Spiritus inflammati, per quadrigam virtutum in coelos ascendunt, de quibus dicitur: Quincunque Spiritu Dei aguntur, hi filii Dei sunt (Rom. VIII).



CAPUT III.

VERS. 1.---David vero. Redit ad explicandam progeniem David, quam ante dimisit, cum sobolem Amram filii Hesron enumerans pervenit ad Isai et ad filios ejus, quorum David novissimus.

[Col. 0637A] Jezraelitide. (RAB.) Jezrael civitas est in qua habitavit Naboth, quem occidit Jezabel.

Daniel. (ID.) Daniel qui in libro Regum Cheleab, id est, vindicans patrem, quia secundum Hebraeos, disceptans cum Miphiboseth de questionibus legis, victor apparuit et patrem in eo ulcisci visus est, ne irrideretur in disputando ab homine debili vir bellicosus.

VERS. 3.---De Egla uxore sua. (HIERON.) Quaeritur cur haec Egla sola uxor David dicatur; sed haec est Michol, quae inter multas sola uxor dicitur, quia eam in adolescentia primam accepit uxorem, quae in partu occubuisse dicitur. Egla vero interpretatur vitula, quae significat Synagogam, quae legis jugum suscepit, sed lasciviendo corrupit, unde, Ephraim vitula docta diligere trituram. Hanc noster [Col. 0637B] David accepit, quando eam sibi in testamento dato copulavit. In partu occubuit, quia apparente verbo Dei in carne, et Evangelium praedicante, cum per fidem bonorum operum sobolem gignere debuit, scandalizata in passione ejus sibi mortem aeternam ascivit

VERS. 4.---In Hebron ubi regnavit, etc. Quid per regnum David in Hebron vel in Jerusalem accipiatur, librum Regum exponendo perstrinximus. Scriptum est in sequentibus: Omne tempus quo regnavit David quadraginta annis; regnavit in Hebron septem annis, in Jerusalem tribus et triginta, unde quaeritur cur non in summa quadraginta anni et sex menses numerentur; Hebraei autem dicunt quia [Col. 0637C] David Absalonem filium suum fugerit sex mensibus, eosque merito a summo regni ejus exclusos. Dicunt etiam quod sex mensibus in Hebron infirmitate corporis laboraverit, et ideo in regno non recte computari. Extunc enim dicunt eum regnavisse in Hebron, ex quo victis Amalecitis de spoliis eorum misit senioribus Juda, his scilicet qui erant Hebron et aliis.

VERS 9.---Omnes hi filii David, etc. Quia omnes filii Christi aeternam palmam exspectant, sed excipiuntur filii concubinarum, qui nominatim inter caeteros non meruerunt numerari. Judaei enim haeretici vel schismatici hujus societatis consortium habere non possunt: coelestis enim regni gloria filios David de nobili tantum conjugio exspectat. Non enim haeres erit filius ancillae cum filio liberae (Gen. XXI).

[Col. 0637D] VERS. 15.---Filii autem Josiae. (RAB.) Quatuor filii Josiae leguntur hic, etc., usque ad qui et similiter translatus est in Chaldaeos.

VERS. 17.---Asir, Salathiel, Melchiram, Phadaia, Senneser, etc. Haec vero nomina unius hominis sunt, ut Hebraei volunt, ipse est Phadaia pater Zorobabel et Semei. Unde in Esdra et in Matthaeo Zorobabel Salathiel scribitur. Et interpretatur Phadaia redemptus Domini, Asir carceratus, Salathiel frutex Domini; quae omnia conveniunt doctoribus sanctis, quorum officio ecclesiasticus populus generatur, qui diversis afflictionibus castigati per gratiam Domini redempti germina virtutum tam in se quam in subditis proferunt.

[Col. 0638A] VERS. 18.---Senneser. Ipse est Selbasar cui Cyrus annumeravit vasa domus Domini, sicut in Esdra dicitur. Est autem Senneser plasmatus, Sesbasar tribulatus, quae custodibus vasorum Dei congruunt, id est sanctarum animarum quibus Christo, quem Cyrus nomine et absolutione significavit, cui dicitur: Postula a me et dabo tibi gentes haereditatem tuam (Psal. II), et qui captivitatem humani generis relaxavit, sanctas animas custodiendas annumeravit, quae sunt vasa Domini numerata, quia novit Dominus qui sunt ejus (II Tim. II).



CAPUT IV.

VERS. 1.---Filii Juda. Quomodo Phares et Hesron et tres qui sequuntur filii Judae esse dicuntur, cum [Col. 0638B] alibi Phares et Zaram filios Judae Hesron filium Phares legimus; sed Hebraei asserunt, mutatis nominibus, eosdem filios Judae, quos Scriptura aliis nominibus alibi nominat, hic esse expressos. Aiunt enim Phares, qui interpretatur divisio, suum nomen proprium hic habere. Hesron autem esse Zaram, sed Hesron interpretatur atrium, Zaram ortus. Charmi quoque esse Heber, nam Charmi interpretatur vinea mea, Her vigilans. Ur autem dicunt esse Onam, sed Ur interpretatur sinistra, Onam murmuratio, Sobal vero esse Sela minimum filiorum Judae quos peperit ei Sue. Interpretatur autem Sobal spica, vel vana vetustas. Sela missus vel umbra ejus.

VERS. 3.---Asalelphuni. (RAB.) Hanc suspicantur [Col. 0638C] esse matrem Samsonis de stirpe Judae generatam, cujus maritus Manue de tribu Dan, qui et de Sara in libro Judicum esse legitur.

VERS. 4.---Gedor et Ezer. (ID.) Loca sunt a filiis Ur possessa; sed mirum quod hic dicitur Ur pater Bethlehem, cum superius Salma dictus sit pater ejus, nisi forte patrem hic appellet parentem, quia Hur fuit pater Salma qui fuit pater Bethlehem.

VERS. 9.---Fuit autem Jabes. (ID.) Videtur ordo confusus, quia numeratis filiis Halaa et Naara, subito inducit cognationem Arahel filii Aram, et consequenter narrat de Jabes; sed Hebraei dicunt quod Assur de Halaa genuit Etam, et ille Cos. Cos autem Soboba, et Soboba Jabes, qui fuit doctor scribarum. Inter Cos et Jabes inseruntur cognationes [Col. 0638D] Aharehel (vel Aharahel, alias Aral), quia ipse est Obab filius Aran, id est, Jetro cognati Moysi. Et quia Jabes docebat eos; inserti sunt in ejus progenie quasi a majoribus ejus geniti.

Et mater Synagoga de qua Christus natus est, quae peperit eum in dolore, quia de adventu ejus propter infidelitatem doluit, unde Judaei invidentes dicebant: Si dimittimus eum sic, omnes credent in eum (Joan. XI).

VERS. 10.---Invocavit. Hoc convenit Christo, quem Pater sanctificavit, et misit in mundum; de quo dicitur: Ecce agnus Dei qui tollit peccata mundi, etc. (Joan. I). Hunc benedixit Deus multiplicatione filiorum, quos per aquam baptismi sacrosancta parit [Col. 0639A] Ecclesia (I Cor. I). Dilatavit terminos ejus, quia omnium gentium dedit ei haereditatem, et possessionem ejus extendit usque ad terminos terrae. Cum quo fuit manus Domini, quia potentia deitatis per eum virtutes et miracula fecit. Ipse quoque est virtus Dei et sapientia, per quem Pater condidit omnia quae in coelis sunt et in terra, cui malitia Judaeorum nocere non potuit, qui de se ait: Venit princeps hujus mundi, et in me non habet quidquam. Per eum quoque benedicuntur membra ejus, id est, Ecclesia, cui per Isaiam dicitur: Dilata locum tentorii tui, etc. (Isa. LIV). Cum eo est manus Domini, quia in ipsa operatur Filius Dei, qui est brachium et dextera Patris. Et portae inferi non praevalebunt adversus eum, nec diabolus dominabitur ei, quia data [Col. 0639B] est ei potestas super omnem virtutem inimici

VERS. 11.---Caleb autem frater. (RAB.) Legimus supra Caleb esse filium Hesron, cujus fratres fuerunt Ram et Jerameel. Aiunt ergo Hebraei Ram Caleb fratrem Suam hic appellari. Et interpretatur Ram excelsus, Sua humilis, quod Judaico populo convenit, quia excelsus fuit in cultu unius Dei et potentia regni; sed quia Dei Filium suscipere noluit, humilis factus est atque vilis, ut fiant primi novissimi.

VERS. 12.---(ID.) Recha. Quidam putant Recha nomine David nuncupari. Est enim Recha tener. Unde David de se ait: Ego sum tener et unctus rex (II Reg. III). Ipse quoque quasi vermiculus ligni tener [Col. 0639C] esse dicitur. Ideo autem viri Recha dicuntur, quia propter exprimendam genealogiam David hic annotati sunt.

VERS. 13.---Saraia autem genuit. De Saraia dicitur Joab prodisse, qui juxta nominis interpretationem pater vallis artificum dicitur, quia de filiis ejus fuerunt architecti qui aedificaverunt domum Domini. Artifices vero qui in valle habitant possunt dici doctores legis, quos scientia non inflat, sed charitas aedificat (I Cor. VIII), quos modestia et humilitas exaltat, ut Gamaliel et Paulus ejus discipulus (Act. V, XXII).

VERS. 17.---Ezra. (RAB-HIERON.). Aiunt Hebraei Ezram, qui interpretatur auxiliator, esse Amram patrem Moysi et Aaron; Jether, id est, auxilium, [Col. 0639D] esse Aaron; et Mered, qui rebellans, esse Moysen. Epher quoque vel Opher, id est, pulverem, Heldad fuisse. Jalon vero et Meldath, qui duo de septuaginta senioribus fuerunt, quos Moyses a Deo accepit ad regendi populi auxilium: tradunt enim Moysen post acceptam legem in eremo patri suasisse, ut matrem dimitteret, eo quod ipsius amica esset, fuit enim filia Levi, postquam Amram duxit aliam ex qua habuit Heldath et Meldath.

Genuitque Mariam. (ID.) Sammai Moysen intelligi volunt, etc., usque ad quia populum in eremo gubernavit, et doctrina sua quotidie gubernat.

VERS. 18.---Filiae Pharaonis. (ID.) Filiam Pharaonis matrem Moysi vocat, quae etiam secundum proprietatem [Col. 0640A] nominis filia Domini nuncupatur, quia bonam scilicet voluntatem in nutriendo puero habuit, et Amared, id est Moyse accepta dicitur, quia relictis idolis ad Dei cultum conversa est.

VERS. 21.---Her pater. (ID.) Redit ad progeniem Phares de qua ortus est David, ut progeniem Juda de qua orta est tribus regia in David terminaret. Tradunt enim hunc fuisse Elimelech virum Noemi, in cujus tempore propter praevaricatores legis sol stetit, ut viso miraculo converterentur ad Dominum; quod quia contempserunt, invaluit fames, et qui in tribu Juda prior videbatur, inopia cogente, cum uxore et filiis patria pulsus, in peregrinatione cum filiis mortuus est.

VERS. 22.---Securus et Incendens. (ID.) Mahalon [Col. 0640B] et Chelion, qui hic Securus et Incendens dicuntur, fuisse in Moab, quia uxores Moabitidas duxerunt, unde in Hebraeo non principes, sed mariti dicuntur, sicut illius linguae doctores tradunt.

Qui reversi sunt in, etc. Noemi et Ruth, quae reversae sunt in Bethlehem audita panis ubertate.

VERS. 23.---Figuli habitantes. Figulos qui in plantationibus et sepibus laborant doctores intelligimus, qui formant et componunt vasa Domini, fingere enim componere dicimus, unde compositores luti figulos vocamus. Hi vineam Domini doctrina plantant et excolunt, exhortando et orando muniunt. Hi apud regem in operibus suis morantur, quia in fide Christi manentes quidquid dicunt, quidquid agunt, ad gloriam Dei faciunt.

[Col. 0640C] VERS. 28.---Habitaverunt in, etc. Progenies Ruth, quae in ipsis sepibus et plantationibus habitasse dicitur, quando ad regiam dignitatem et munimentum plebis haec plantatio pervenit.

Commoratique sunt ibi. In Genesi sex scribuntur, sed hic Sober praetermittitur: quia nulla de eo progenies. Sed quaedam nomina mutantur suis rationibus. In Genesi enim Gemuel, id est mater Dei; hic Hamuel, id est legens cum Deo. Quidam in Genesi vocatur Echa, hic autem Jarib, id est litigans, quia de eo exivit Zambri, qui cum Madianitide fornicans a Phinee sacerdote peremptus est. Jacim in Genesi, id est praeparatio; hic vero nominatur Zara, id est ortus.

Et universa cognatio non, etc. Quia Simeon non [Col. 0640D] habuit tantam sobolem quantam Judas; unde in Josue dicitur: Simeon per cognationes suas accepisse haereditatem in medio filiorum Juda.

Hae civitates, etc. Quia Sicelech et Bersabee, quae Judae fuerunt et a Simeone invasae sunt, a David in pristinam Judae haereditatem redierunt.

VERS. 38.---Isti sum nominati. Descripta stirpe Simeonis et actibus eorum, mystice signatur, quia doctores sancti, id est Ecclesiae principes gregibus Christi pascua providentes proficiscuntur in Gador vel Gader, quae interpretatur sepes ejus. Haec est Ecclesia quae est fidelium defensio: ibi sunt pascua usque ad Orientem vallis, id est incarnationem Verbi, qui semetipsum exinanivit, servi formam accipiens [Col. 0641A] (Philip. I.) In eo inveniuntur pascua. Ipse enim ait: Per me si quis introierit, ingredietur et egredietur, et pascua inveniet (Joan. X), virtutes scilicet. In eo terra latissima et quieta, id est, gratia Spiritus sancti copiosa; in qua ante habitaverant de stirpe Cham, significat gentium multitudinem idola reliquisse, et ad unius Dei cultum confluxisse. Hi ergo venerunt quos supra descripsimus nominatim in diebus Ezechiae regis Juda, hoc est in adventu Christi. Ipse est enim Christus Dei virtus, quem Ezechias, scilicet fortitudo Domini, significat.

Percusserunt tabernacula: percutit fide tabernacula impiorum et habitatores impiorum quando abnegans impietatem omnem et saecularia desideria, per Christi baptismum a sordibus abluitur peccatorum, [Col. 0641B] postea studens sobrie, juste et pie vivere in hoc saeculo, ut fiat quod scriptum est: Et erit in loco ubi ante dictum est: Non plebs mea vos: ibi vocabuntur filii Dei (Osee. I).

VERS. 42.---Viri quingenti. Patres Novi Testamenti qui abierunt in montem Seir, et percusserunt reliquias Amalecitarum, quia superbiam hujus mundi conculcantes, deformitatem vitiorum comprimunt; hi quatuor dicuntur, quia evangelica doctrina veraciter instructi, spirituale bellum contra daemones convenienter gerunt; percussis reliquiis Amalecitarum, ibi habitabant, quia expulsis daemonibus in loco vitiorum virtutes substituunt, quarum possessio hominem efficit beatum usque ad diem hunc, quod semper dici potest usque ad finem mundi, quia Ecclesia [Col. 0641C] usque ad finem mundi permanet, in qua quotidie antiquus hostis triumphatur.



CAPUT V.

VERS. 1.---Sed cum violas, etc. (RAB.) Ideo ablata sunt Ruben primogenita, quia dormivit cum Bala, concubina patris sui, et data sunt Joseph filio juniori, cujus progenies multiplicatur et excedit potentiam regni inter decem tribus.

Mystice autem significat ruinam prioris populi, qui ut primogenitus debebat sacerdotium et regnum accipere; sed quia maculavit stratum patris sui, id est corpus Christi, in quo erat plenitudo divinitatis, in cruce suspendit et occidit: primogeniti dignitas ad spiritualem Joseph, id est Christum et Ecclesiae [Col. 0641D] populum translata est; ad quem pater: Tu es sacerdos in aeternum secundum ordinem Melchisedech, etc. (Psal. CIX.)

VERS. 10.---Contra Agarenos. (HIERON. in Paral.) Verisimile est Agar fuisse Cethuram, cum in sequentibus dicat Rubenitas et Gaaditas et dimidiam tribum Manasse cum Agarenis pugnasse et praebuisse Israel auxilium Ituraeos, Naphaeos et Nodab filios Ismaelis. Nodab autem est, ut videtur, qui in Genesi Cedma dicitur, id est antiquorum vel antecedens.

VERS. 26.---Et suscitavit. Notandum est quod in Regum dicitur Phul regem Assyriorum a Manahem filio Gaddi rege Israel accepisse mille talenta argenti [Col. 0642A] (IV Reg. XV), ut esset ei auxilio et firmaret regnum ejus, non quod eum transtulerit in Assyrios, sed quod Teglathphalnasar rex Assur in diebus Phacee regis Israel cepit Ahion, et Abel domum Maacha, et Ianoe et Cedes et Asor et Galaad et Galilaeam et universam terram Nephthali, et transtulit eos in Assyrios. Postremo narrat quod Salmanasar rex Assyriorum Osee filium Ela regem Israel obsidendo tribus annis Samariam cepit, et transtulit Israel in Assyrios et posuit eos in Ahila et in Abor, juxta fluvium Gozam in civitatibus Medorum. Unde quaeritur: quomodo in Paralipomenis dicamus Phul et Theglathphalnasar reges Assyriorum transtulisse Ruben et Gad, et dimidiam tribum Manasse in Ahilam et Abor et Aram et fluvium Gozan; cum Malachim [Col. 0642B] narret hoc Salmanasar fecisse qui transtulit Israel in Assyrios, et posuit in locis supradictis? Sed reges Assyriorum priores hoc fecisse dicuntur, quia coeperunt cum gente Assyriorum quod eadem gens in posteris perfecit. Aram quam Paralipomenon memorat, Malachim praetermittit. Autumant Hebraei esse Rages civitatem Medorum.



CAPUT VI.

VERS. 6.---Filii Levi, Gerson, etc. Johanan. Praetermissis aliis filiis Levi qui similiter sacerdotes fuerunt in domo Domini, Johanan specialiter laudatur, quia viriliter restitit Oziae regi per se sacrificare volenti: et constantia animi et zelo legis explevit officium sacerdotis.

[Col. 0642C] VERS. 15.---Porro Josedec. (HIERON. Quaest. Hebr. in Paral.) Josedec dicunt esse Esdram sacerdotem, etc., usque ad Esdram vero esse sacerdotem, virum justum et gloriosum.

VERS. 28.---Abia. Hic, ut Hebraei tradunt, judex constitutus munera accipiebat, quod Joel, qui et Vas seni, senior ejus filius sciens, non corrigebat: ideo uterque peccasse dicitur secundum Hebraeum. Unde: Factum est cum senuisset Samuel, posuit filios suos judices Israel, et caetera.

VERS. 31.---Isti sunt quos constituit, anticipando de officiis, cantorum David qui organis musicis laudes Domine canebant, cum eorum genealogiam narraret, praelibavit; suo autem ordine quomodo id fecissent demonstrabit.

[Col. 0642D] VERS. 44.---Ethan filius. Ethan unus de cantoribus tribus, qui coram David in cymbalis laudem Dei concrepabant. Et notandum, quod sicut fuerunt tres filii Levi, Caath, Gerson et Merari, ita tres cantores: Eman de Caath, Asaph de Gerson; Ethan de Merari. Mystice autem significant sanctos doctores, qui sanctae Trinitatis fide imbuti, secundum dispensationem veri David praedicationem Evangelii toti mundo annuntiant.

VERS. 48.---Levitae qui. Quia omnis ordo ecclesiasticus secundum apostolorum traditionem, et qui primatum tenent, totum ministerium agunt in Ecclesia Dei; unde: Ut scias quomodo oporteat te conversari [Col. 0643A] in domo Dei, quae Ecclesia Dei vivi, etc. (I Tim. III).

VERS. 49.---Aaron. Christum significat, filii ejus Ecclesiae populum, cui dicitur: Vos estis genus electum, regale sacerdotium, etc. (I Petr. II), quem summus pontifex docuit super altare fidei holocaustum bonorum operum et incensum orationis offerre; et ut precaretur pro Israel, id est pro statu Ecclesiae, secundum praecepta legis per Moysen data. Repetit autem genealogiam Aaron usque ad Achimaas, quod pro laude ejus factum videtur, quia fidelius fuit David in omnibus.



CAPUT VII.

VERS. 8.---Omnes hi, filii Bechor. Ubicunque in [Col. 0643B] lege scribitur: Omnes hi filii istius vel illius, aut pro meritorum excellentia est, aut pro meritorum deterioratione, ut ejus dicantur esse filii cujus fuerunt imitatores.

VERS. 14.---Concubinaque ejus. Haec dicitur fuisse filia filii Balam, quae in Aegyptum, fame cogente, a patre venalis ducta a Manasse: qui horreis praeerat cibariis patri datis, in conjugium misericorditer suscepta est.

VERS. 15.---Happhim, etc., prioris filii Machir haec duo nomina esse dicuntur, sed secundum esse Salphaad et eorum sororem Maachan, quam Hesron cum sexaginta esset annorum accepit uxorem, quae peperit ei filium Segub, sicut supra dictum est.

VERS. 18.---Soror autem ejus Reginae. Soror [Col. 0643C] Ulam filii Phares, filii Machir, ut praedictum est; hanc quidam tradunt fuisse matrem Jesu filii Nave, qui vir decorus nuncupatur, ob insigne virtutis et principatus. Alii dicunt Deboram uxorem Lapidoth prophetissam.

VERS. 20.---Filii autem Ephraim. Fabulantur Hebraei quod filii Ephraim, congregata multitudine vivente patre, conati sunt ad terram promissionis reverti, et in Geth Palaestinorum occisi sunt, unde caeterae tribus per desertum adducuntur, ne viderent ossa fratrum suorum, et in psalmo dicitur: Filii Ephrem conversi sunt in die belli (Psal. LXXVII).



CAPUT VIII.

[Col. 0643D] VERS. 6.---Qui translati sunt in Manahath. Quando pro scelere in uxorem Levitae gladio corruerunt et sexcenti tantum remanserunt.

VERS. 7.---Naaman autem et Achia: principes fuerunt, sed Gera se subdiderunt. Unde singulariter dicitur: Ipse transtulit eos, de quo exiit progenies Gera qui fuit pater Semei.



CAPUT IX.

VERS. 2.---Nathinaei. (HIERON., Quaest. in Paral., tom. III.) Donum, vel in humilitate servientes. Hi sunt Gabaonitae quos Josue vitae donavit, et servitio templi deputavit, ut aquas et ligna portarent (Josue IX).

VERS. 11.---Helciae filii Mosoliam, etc. Hic fuit [Col. 0644A] sacerdos magnus, qui Deuteronomium invenit in templo Domini in tempore Josiae, et dicitur pater fuisse Jeremiae prophetae.

VERS. 16.---Idithun. (HIERON.) Cantoris David, scilicet. Observabant enim in porta regis ad orientem de filiis Levi per vices suas cantores, et vicissim ad psallendum cum David conveniebant, quia antequam templum aedificaretur in palatio, erat arca testamenti, et ibi serviebant aeditui.

VERS. 19.---Sellum vero filius Core. Prior Cora per Aleph scribitur, et sonat Cora, secundus per He, et sonat Core. Cora clamans, Core calvus interpretatur. Hic est qui in Numeris seditionem movit contra Moysen (Num. XVI).

Custodes vestibulorum. (HIERON.) Quia custodiebant [Col. 0644B] exterius ostium tabernaculi. Patres vero eorum qui subter scribuntur et qui in Psalterio titulos habent, custodiebant interius ostium et cantores erant.

VERS. 20.---Phinees autem. Nepos Aaron, qui adhuc vivebat, ut tradunt Hebraei, et vices ministrorum ordinabat. Sunt autem vices viginti quatuor quas David ordinavit ad ministerium tabernaculi. Unde in Evangelio: Zacharias de vice Abia (Luc. I).

VERS. 26.---His quatuor Levitis, etc. (RAB.) Qui fuerunt hi quatuor Levitae quibus omnis numerus creditus erat janitorum demonstratur cum dicitur: De Hosa autem, id est de filiis Merari, Semri princeps, etc., ut habetur in cap. XXVI. Quatuor principes janitorum sancti doctores sunt qui quatuor Evangeliis ostium fidei servantes patefaciunt credentibus et [Col. 0644C] concludunt blasphemantibus, quibus cum Petro claves commissae sunt (Matth. XVI). Hi per quatuor ventos ostia custodiunt, quia per quatuor plagas mundi gentes ad fidem vocant, et Ecclesiam vigilanter servant.

VERS. 28.---De horum genere erant et super vasa minister. (ID.) Mystice de coetu sanctorum praedicatorum ordinantur, qui super vasa Domini, id est animas fidelium (in quibus voluntas Dei quotidie ministratur) pervigilem habent custodiam. Sub eorum custodia est simila, vinum et oleum, quibus sacramenta corporis et sanguinis Domini conficiuntur, et Spiritus sancti gratia spirituali unctione traditur. Ipsi thus orationum et aromata virtutum in Ecclesia [Col. 0644D] componunt, et in conspectu Domini vinum acceptabile reddunt.

VERS. 31.---Mathathias Levites primogenitus Sellum Coritae praefectus erat eorum quae in sartagine frigebantur. Quia Christus auctor est sacramentorum coelestium, ubi quotidie panis et vinum in memoriam passionis ejus offeruntur, et caput omnium qui carnem suam ejus exemplo crucifigunt, et passioni pro ejus nomine tradunt.

VERS. 32.---Panes erant propositionis. Duo et duo divisim coquebantur ante sabbatum secundum Josephum, et sabbato mane super mensam ponebantur, de quibus in Levitico plenius diximus.

VERS. 34.---Capita Levitarum per familias suas. Dignum est, ut quanto quis praelatus est caeteris, [Col. 0645A] tanto devotior sit in divinis officiis. Ille bene principatum ministerii servat, qui studet manere in Jerusalem, id est in visione pacis, ut tumultus saeculi et voluptates carnis fugiat et quietem mentis in contemplatione Dei habeat, dicens cum Psalmista: Laetatus sum in his quae dicta sunt mihi.

VERS. 35.---Jahiel, qui in Regum, Ahiel pater Cis patris Saul, et interpretatur pater meus Deus. Jahiel disertus Dei, forte pro meritorum distantia. Et notandum quod inter filios Jahiel Cis et Ner fratres vocantur et sunt, et in Regum ita habetur; in sequentibus vero dicitur quod Ner genuit Cis, non quod genuerit, sed quod educaverit.

VERS. 39.---Abinadab. Hic ut in Regum cum patre occisus narratur, Abinadab vocatur et interpretatur [Col. 0645B] Abinadab pater meus votum, Abinadab populus meus votum.

Esbaal. Ignis maritus, hic est Isboseth, id est vir confusionis.

VERS. 40.---Meribbaal. Litigans in maritum, hic est Miphiboseth, qui interpretatur de ore ignominia.



CAPUT X.

VERS. 1.---Philisthiim, etc. (RAB.) Multis omissis quae in libro Samuelis de Samuele et Saule narrat historia, casum Saul et familiae ejus commemorat. Mystice innuens, quia non est necesse vitam ejus describere, cujus impia conversatio finem celerem meruit accipere, et figurate regni Judaeorum et sacerdotii veteris finem demonstrat. Ad David se transtulit, [Col. 0645C] cujus facta et dispensationem regni contexit, qui typum tenet veri David regnum coeli et terrae possidentis. Quo imminente Philisthiim more suo pugnant contra Israel, et vincunt, quia, appropinquante gratia, gentiles, sicut ante, castitatem Israeliticae fidei oppugnabant; nunc mala opera, nunc idololatriae cultum ostendendo, sicut Balaam docebat Balaac mittere scandalum coram filiis Israel, edere et fornicari.

Fugeruntque viri. Qui fortes videbantur in Dei contemplatione, dum incaute opera gentilium et doctrinam sequuntur, haereticorum quoque perditionem non parum juvit saecularis scientia. Unde quidam ait: Philosophi patriarchae haereticorum Ecclesiae puritatem perversa maculavere doctrina.

[Col. 0645D] VERS. 2.---Cumque appropinquassent. Irruerunt gentiles undique in regnum Judae et filios ejus, et corruperunt sacerdotes, scribas et Pharisaeos filios, scilicet et seductores illius regni haereticos quoque, ne simpliciter gratiam Spiritus sancti praedicarent aut colerent, vetuerunt.

Abinadab. Ne patrem qui nos sibi adoptavit spirituali dono digna confessione laudaremus, quod significat interfectio, Abinadab id est patris mei spontanei.

Melchisua. Ne in Christi regno salutem futuram credamus. Melchisua enim interpretatur rex meus salus. Philosophus, qui Arium seduxit, quasi Melchisua occidit: qui Macedonium, Jonatham; qui Manichaeum, [Col. 0646A] Abinadab. Quia hunc veri regis Christi omnipotentiam negare, illum Spiritus sancti donis derogare, istum summi Patris bonitatem blasphemare magister corruptionis edocuit.

VERS. 4.---Et dixit Saul ad, etc. Hunc Hebraei Doeg Idumaeum dicunt esse qui videns Saul esse mortuum, timens David, seipsum interfecit. Puerum vero (quia diadema et armillam Saul attulit ad David) esse filium Doeg, et ipsum Doeg esse puerum cum quo Saul quaerebat asinas patris sui.

Ad armigerum. (BEDA in cap. 28 l. I Reg.) Legis doctores. Sicut enim arma et sagittae Philisthiim, etc., usque ad ut non contaminarentur, sed ut manducarent pascha.

Noluit autem armiger. Non est ambigendum inter [Col. 0646B] reprobos legis doctores fuisse aliquos qui verbi acumen ad occidendos auditores pervertere nollent, et tamen ipsos auditores qui recte dicta a magistris acceperant, despiciendo vel blasphemando in suam vertisse perniciem: quorum visa morte, id est peccandi obstinatione, et ipsos verbi ministros per tempora deterioratos, testimonia legis quae male interpretari timuerant, sibi occasionem fecisse ruinae. Haeretici quoque peccatorum suorum jaculis cruentati, cum verba divina in argumentum sui erroris trahunt, arma sua contra pectus suum morituri invertunt. Quilibet etiam catholicus, cum artem quam pro communi utilitate didicit, superbiae, cenodoxiae, philargyriae vel cujuslibet vitii contagione polluit, suo se gladio confodit, quia quo defendi ab hoste debuit, [Col. 0646C] in ipsum irruit.

VERS. 5.---Quod cum vidisset armiger. Videntes indocti verae humilitatis medicamina lavacrumque baptismi, ignorantes in Judaea magistros suos certamine spirituali victos, et vulgus non paucum, eorum auditui proximum, persequente adversario, a prisca constantiae sede fugatum, majorum ruina turbati, opera virtutum et munimina scientiae spiritualis quae habuerant, amiserunt. Veneruntque peccata gentilium, et cuncta Judaeis incredulis studia virtutum perversa habitatione corruperunt. Venerunt immundi spiritus, et corda quae fidei constantia deseruit, occupaverunt. Venerunt gentes, et optima quondam Judaeorum studia credendo, sua fecerunt. Unde: Auferetur a vobis regnum Dei, et dabitur genti facienti [Col. 0646D] fructum ejus (Matth. XXI).

VERS. 10.---Et caput. (RAB. in Paral.) Caput Saulis in templo Dagon Philisthaei affixerunt, etc., usque ad alia est enim Bethsan in Judicum et Josue, quae interpretatur domus securitatis.

VERS. 11.---Hoc cum audissent viri Jabes. (ID., ibid.) Viri scilicet Ecclesiae, etc., usque ad haec est civitas quam primis regni sui auspiciis Saul ab hostium obsidione liberavit.

VERS. 12.---Quercum quaerat in Jabes, et jejunaverunt septem diebus, etc. Ut ad requiem perveniant. Post sex enim hujus saeculi aetates quibus in carne laboramus, sequitur septima quietis animarum.

Mystice, de caecitate Judaeorum sabbatum carnaliter [Col. 0647A] observantium, contribules sui, id est fideles continue dolent, et quasi septem diebus jejunant. Percepto autem mysterio octavae diei resurrectionis, utrique perpetua festivitate gaudebunt.

Moraliter autem viri sancti detestantur mortem impiorum, et exempla eorum sepulturae oblivionis tradunt. Septem dies jejunant, id est omne tempus hujus vitae, quod septenario dierum numero volvitur, in continentia ducunt, et abstinent ab omni malo ne similiter moriantur.



CAPUT XI.

VERS. 3.---Majores. (RAB.) Prophetae apostoli pari devotione ad Christum concurrunt, unde: Principes populi convenerunt in unum cum Deo Abraham [Col. 0647B] (Psal. II).

VERS. 5.---Dixeruntque. Caecos et claudos et leprosos ad contemptum regis statuentes super muros, et dicentes quia prohibuerunt eum caeci et claudi.

Mystice, David Jebusaeum de Jerusalem ejiciens, significat Christum daemones expellentem a cordibus fidelium, et ibidem mansionem suam statuentem. Jebusaeus enim interpretatur conculcatus, Jerusalem visio pacis. Unde et discipulis suis ait: Ecce dedi vobis potestatem calcandi super serpentes, etc. (Luc. X). Bene ergo in Regum scriptum est, quod ejectis caecis et claudis qui odiebant animam, David cepit arcem Sion, suamque civitatem vocavit, quia dum Christus malignos spiritus et turbam vitiorum de anima expellit, illuminans eam sapientia, merito [Col. 0647C] arx Sion, id est speculationis et visio pacis vocatur, de qua recte dicitur psal. LXXV: Notus in Judaea Deus, et in Israel magnum nomen ejus. Et factus est in pace locus ejus.

VERS. 8.---Joab autem reliqua urbis exstruxit. Per industriam enim militis civitatem munivit. Josephus tamen dicit David superiorem civitatem munisse, eique copulando arcem unum corpus effecisse et cuncta muro circumdedisse. Super opus autem murorum constituisse Jacob, expulisse Jebusaeos et Jerosolymam vocasse. Jero enim Hebraice munitio est. Christus quoque in Judaea primum Evangelium praedicavit, Et ecclesiam fidei suae munitione firmavit. Joab, qui reliqua urbis exstruxit, significat apostolos et apostolicos viros qui post [Col. 0647D] ascensionem Domini plurimos de gentibus converterunt; unde: Dei adjutores sumus, Dei agri.

VERS. 11.---Jesbaam. (HIERON.) Hunc Josephus Eusebium nominat, et filium dicunt Achimeae, qui in aciem hostium frequenter irrumpens, non cessabat donec octingentos occiderat. Alii hunc David intelligunt, quia Jesbaan interpretatur sedens in populo. Ahamoni vero sapientissimus, unde in Regum scribitur: Sedens in cathedra sapientissimus (II Reg. XXIII). Sed ibi vermiculo ligni comparatur, quia minuebatur illi sapientia propter peccatum, quod in Uriam commiserat. Unde ibi octingentos uno impetu interfecisse, hic autem trecentos, pro peccato enim minorata est fama.

VERS. 12.---[Col. 0648A] Ahohites. Ahohi, ut Hebraei tradunt, frater fuit Isai patris David, cujus filius fuit Eleazar, qui fuit inter tres potentissimus, quos Josephus dicit esse Eusebium filium Achimeae, et Eleazar filium Addi, et Semeiam filium Heli

(GREG. hom. 34. in Evang.) Cogitandum summopere est, etc., usque ad contra se rigidus etiam a licitis abstinebat.

VERS. 21.---Verumtamen usque ad tres primos. Hic apparet quod Abisai princeps erat inter tres sequentes. Sed ad tres primos non pervenit, Jesbaam, Eleazarum et Semmaa.

Mystice autem significatur quod nemo sanctorum, licet virtutibus emineat, ad aequalitatem potentiae Patris et Filii et Spiritus sancti perveniat. Quoniam, [Col. 0648B] quis in nubibus aequabitur Domino? etc. (Psal. LXXXVIII.)

VERS. 22.---Ariel Moab, id est leones, sicut in Regum dicitur, viros scilicet fortissimos in regno Moab tanquam leones.

Interfecit leonem. Hebraeus hunc leonem Joab arbitratur, qui in domo Domini tenens cornua altaris occisus est. Altare enim cisterna dicitur, quia sicut aqua cisternae mundat, ita sanctuarium Dei hominum expiat peccata.

(RAB.) Quem liber Regum, etc., usque ad et hastam quam non recte tenebat, extorsit.

Tempore nivis. Qua potest gratia Christi, quae mundo resplenduit, et frigus charitatis, quo refrigescunt homines, significari. Banaias vero, qui aedificator [Col. 0648C] Dominus interpretatur, Christum significat, de quo dicitur: Aedificans Jerusalem Dominus, etc. (Psal., CXLVI.) Hic multa opera perpetravit, qui ait: Pater meus usque modo operatur, et ego operor (Joan. V). Hic est de Cabseel, id est, de congregatione Domini, quia ad eum omnis sanctorum coetus pertinet qui descendens de coelis, et factus homo, leonem, id est diabolum qui infidelitatis suae frigore torpentem mundum possidebat, morte sua interficiens in infernum demersit. Hic Aegyptium, id est, Antichristum peccatis nigerrimum, id est quinque sensibus corporis abutentem ad scelera, per virgam crucis superans, propria reum nequitia virtute damnavit perpetua. In diebus nivis, quia per mortem peccatum expiavit. Unde: Lavabis me et super nivem dealbabor [Col. 0648D] (Psal. L).

VERS. 24.---Inter tres. Abisai et Sobochai et Jonathan, quibus viribus aequabatur, qui erat super triginta, sicut Hebraeus affirmat.



CAPUT XII.

VERS. 12.---Hi quoque venerunt. Huc usque enumeravit fortes David qui adjuverunt eum ut regnaret super Israel.

Qui erant fortissimi, etc. Secundum litteram significat eos agiles esse et strenuos omni genere bellandi. Mystice vero milites Christi non segnes, sed studiosos describit in prosperis et in adversis, a dextris et a sinistris.

[Col. 0649A] VERS. 8.---Veloces. (RAB.) Dicit pro sensus acumine vel corporis agilitate. Mystice vero qui Christi militiam profitentur, non debent esse parvuli sensu, sed providere bona, non tantum coram Deo, sed etiam coram omnibus hominibus

VERS. 14.---Novissimus, etc. Hic significant doctores Judaeorum et gentilium, de quibus Paulus ex tribu Benjamin ait: Petrus, Jacobus et Joannes, qui videbantur columnae esse, dextras mihi dederunt, et Barnabae societatis, etc. (Gal. XI.) Hi ad Christum venientes per omnia explorati sunt. Unde (Matth. XVI): Vos autem quem me esse dicitis? Respondit Petrus pro omnibus: Tu es Christus Filius Dei vivi. Cui Dominus: Tu es Petrus, et super hanc petram aedificabo Ecclesiam meam. Et alibi: Accipite Spiritum [Col. 0649B] sanctum, quorum remiseritis peccata remittuntur eis (Joan. XX).

VERS. 15.---Transierunt Jordanem. Jordanis, in quo Christus baptizatus est, baptismum significat: hunc transeunt doctores mense primo, quando inundare consuevit super, quia Domino in carne apparente et annum acceptabilem consecrante, postquam baptismum suo baptismate consecravit, ipsum praedicando et baptizando toto orbe diffuderunt.

Et omnes fugaverunt qui morabantur (RAB.). Quia Judaeos, quos Orientalis plaga propter ortum scientiae legis significat, vel gentiles, in quibus naturalis prudentia occidit, dum cultum Dei attribuunt idolis, Evangelii praedicatione fugaverunt. Unde: Inimicos meos dedisti mihi deorsum, et odientes me disperdidisti [Col. 0649C] (Psal. XVII).

VERS. 19.---Porro de Manasse. Hi scilicet septem principes qui de Manasse venerunt, significant primos Ecclesiae doctores de Judaea venientes, qui septiformi Spiritu illustrati adjuvant nostrum David contra latrunculos, id est haereticos vel spiritus malignos, qui non cessant de Ecclesia rapere et captivare quos possunt; unde: Deo autem gratias qui semper triumphat nos in Christo Jesu (II Cor. I).

VERS. 22.---Exercitus Dei. Qui scilicet egressus est de Aegypto, id est sexcenta millia, sic exponunt Hebraei. Sed mystice, in exercitu nostri David quotidie numerus fidelium crescit, donec compleantur qui ad vitam praedestinati sunt aeternam.

[Col. 0649D] VERS. 23.---Ut transferrent. Quia sancti doctores maxime desiderant ut veteris legis cultus in spiritualem intelligentiam Evangelii transferatur, et fiant omnia nova.

VERS. 27.---Joiada quoque princeps de stirpe Aaron, etc. Hunc tradunt Hebraei fuisse Phinees filium Eleazari, ad cujus comparationem Sadoc puer vocatur tanquam aetate et merito minor.

VERS. 32.---De filiis quoque Issachar, viri, etc. Doctores legis in tribu Issachar fuisse tradunt, qui singula tempora caeremoniarum observanda docebant, et quid facere deberet Israel praescribebant. Hi doctores Ecclesiae significant, quorum praeceptis subditi obtemperant.

[Col. 0650A] VERS. 35.---Viginti, etc. (RAB.) Apostoli scilicet et apostolici viri ad nostrum David conveniunt et ei spiritualiter copulantur, et alii tam ex Judaeis quam gentibus uno corde et pari voto certantes, ut fiat rex David, et ipsi sint regnum Christi.

VERS. 39.---Tribus diebus. Omni tempore scilicet fidem Trinitatis tenentes, et qui primi doctores, id est, apostoli ex divina Scriptura alimenta praeparaverant, accipientes et omnium bonorum largitioni gratias agentes.



CAPUT XIII.

VERS. 1.---Iniit autem. Apostolis, evangelistis, qui fidem incarnationis a Judaeis ad salutem gentium transtulerunt. Hoc est enim de colle Cariathiarim [Col. 0650B] (quae est in Juda, et interpretatur civitas sylvarum), ad se arcam Domini transferre: de eminentia scilicet Scripturarum apud Judaeos posita, ubi umbra nemorosa figurarum abundat; ad intellectum gentilis populi, ubi fundatur Ecclesia, fidem Domini perducere.

VERS. 3.---Non enim. (RAB.) Quia interpretatur Vetus Testamentum spiritualem sensum qui latebat, populus ille aperire non potuit, sicut nunc revelatus est apostolis et prophetis, gentes scilicet esse cohaeredes et comparticipes promissionis Domini.

VERS. 5.---A Sihor. Sihor fluvius Aegypti est, qui a Nilo, ut ferunt, derivatur, et interpretatur firmamamentum novum et turbidum, unde: Quid nunc tibi vis in via Aegypti, ut bibas aquam turbidam (Jerem. [Col. 0650C] VII)? Cariathiarim. Civitas Damasci, quae in Amos Emathabal, id est Emath magna, quae nunc Epiphania nuncupatur. Per Sihor autem et Emath totam terram promissionis comprehendit. Per Sihor rivum, scilicet vel torrentem, significat Aegypti australem partem. Per Emath vero septentrionalem. Cariatharim, quae alibi Cariathabaal, civitas saltuum, una de urbibus Gabaonitarum in tribu Juda in nono milliario ab Helia euntibus Diospolim, de qua fuit Urias propheta, quem interfecit Joachim in Jerusalem secundum Jeremiam. Filius quoque Sobal Cariathiarim dicitur, sicut superius ostenditur

VERS. 6.---Omnis vir. Electus nobilior. Numerus autem horum virorum in Regum comprehensus est, ubi legitur: Congregavit autem David omnes electos [Col. 0650D] ex Israel triginta millia (II Reg. VI).

VERS. 9.---Cum autem pervenissent, etc. (RAB. ex Hieron.) Ventum est ad aream Chidon, etc., usque ad tanquam dicat: Mihi absit gloriari, nisi in cruce Domini nostri Jesu Christi (Gal. VI).

VERS. 11.---Eo quod divisisset Dominus Ozam. (HIERON.) Tradunt Hebraei Abinadab sacerdotem jussisse filiis suis Oza et Haio, ut portarent arcam humeris secundum praeceptum legis. Sed quia non portaverunt, nec Caathitis portandam dederunt, percussit Dominus Ozam, et divisit.

Divisio Ozae. Traditur quod aruisset brachium ejus et humerus, ubi arca Domini portanda erat, et in illius loco divisio quaedam facta est.

[Col. 0651A] VERS. 17.---In domo Obededom. (HIERON.) Quia et ipse Levita. Cognita autem causa pro qua Oza percussus est, jussit David arcam portari propriis levitarum humeris, sicut patet in sequenti. Notandum quantum delinquat qui corpus Domini indigne accipit, si devotus sacerdos interiit qui arcam Dominici figuram corporis minori quam debuit veneratione corripuit.

Allegorice autem David Christum, arca Ecclesiam significat. quam vult Christus in civitatem suam adducere, unde: Non sum missus nisi ad oves quae perierunt domus Israel (Matth. XV.) Et alibi: Caecitas ex parte contigit in Israel, etc. (Rom. XI).



CAPUT XIV.

[Col. 0651B] VERS. 3.---Accepit quoque David, etc. (RAB.) Multae uxores David multas gentes significant, quae per fidem Christo copulantur. Concubinae, haereticorum ecclesias, quae Christiani nominis titulo gloriantur. Sed quia propter carnalia lucra Christum sequuntur, non conjuges, sed concubinae dicuntur. Nunc reges si plures habeant uxores, crimen est, quia figurae transierunt.

VERS. 8.---Audientes autem. Diffamata Evangelii gratia et regno Christi ubique praedicato, gentes undique surrexerunt contradicentes Evangelio pacis.

VERS. 15.---In cacumine pyrorum. (RAB.) In Hebraeo vero, flentium, id est, idolorum venire jubet, etc., usque ad quos Spiritus sanctus dirigit praemonendo.

[Col. 0651C] VERS. 16.---De Gabaon usque Gazera. Percutit Christus qui in colle superbiae consistunt, et conterit sepem duritiae, eorum dividens pertinaciam ut solus dominetur in orbe terrarum, unde sequitur: Divulgatumque est nomen David in universis regionibus, et Dominus, etc.



CAPUT XV.

VERS. 2.---Tunc dixit David: Illicitum est, etc. (RAB.) Non vult Christus ut indigni ecclesiastico fungantur officio, sed eruditi scientia et morum honestate spectati portant arcam Dei, id est Ecclesiam, humeris pii laboris, et exsultant, unde: Fac opus evangelistae, ministerium tuum imple (II Tim. IV).

VERS. 3.---Congregavitque universum Israel. Non [Col. 0651D] solum David, sed etiam omnes prophetae in Ecclesia Christi dictis et factis incarnationi praebuere locum ut citius adveniens susciperetur, cum fuisset ante prophetatus.

VERS. 12.---Sanctificamini cum fratribus. Ministri Novi Testamenti vita et doctrina debent esse mundi, quibus dicitur: Sancti estote quoniam ego sanctus sum (Levit. XIX). Qui rectae fidei verbis et exemplo operis debent fidelibus commendare incarnationem Christi et redemptionem humani generis, etc.

VERS. 16.---Nablis videlicet, etc. Nablum Hebraice, Psalterium Graece, laudatorium Latine. Habet Psalterium ventrem obesum in superioribus, ut chordarum fila religata disciplinabiliter percussa, [Col. 0652A] suavissimam reddant cantilenam. Huic cithara videtur contraria quae in imo continet quod Psalterium in capite. Psalterium cum decem chordis Ecclesia est cum Decalogo legis. Huic opposita est cithara, quae viginti quatuor chordis in modum deltae litterae componitur (ut peritissimi tradunt) et per digitos in diversos modos concitatur. Haec Ecclesiam significat quae cum viginti quatuor seniorum dogmatibus trinam habet formam in modum deltae litterae, et fidem sanctae Trinitatis significat. Per manus autem apostolorum et evangelistarum in diversos modulos Veteris et Novi Testamenti, aliter in littera, aliter in sensu concitatur figuraliter.

Lyris. Lyra dicitur, , id est, a varietate vocum, eo quod diversos faciat sonos. Haec Ecclesiam [Col. 0652B] significat, quae in varietate diversarum disciplinarum historice, allegorice, tropologice, et per anagogen suavem sonum exprimit, sed a symphoniae simplicitate non recedit. Cymbala autem adinvicem percussa sonum faciunt, unde: Laudate eum in cymbalis bene sonantibus, etc. (Psal. CL). Cymbala bene sonantia sunt labia nostra, quae percussa ad invicem suavem humanae vocis harmoniam reddunt.

VERS. 21.---Pro octava canebant, etc. (HIERON.) In die scilicet judicii adventum Domini significabant, in quo, finita saeculi hebdomada, veniet ad judicium. Unde sextus psalmus, qui cum tremore judicii cantatur, tali titulo praenotatur. Hic autem numerus magna continet sacramenta. Octo animae ingressae sunt in arcam Noe, et mundo pereunte [Col. 0652C] salvatae. Octavus filius Jesse fuit David, quem Dominus elegit. Die octavo purificat circumcisio. Die octavo, id est Dominico, surrexit Christus.

VERS. 24.---Porro Sebenias et Josaphat, etc. Hi septem sacerdotes coram arca tubis canentes sancti praedicatores, sunt septiformi Spiritu gratiae pleni, qui Evangelium in Ecclesia Christi praedicant, et sacramentum incarnationis auditoribus praedicant.

Clangebant. Aliter fit tuba congregandi populi, aliter conductionis, aliter victoriae, aliter persequendi inimicos, aliter conclusionis civitatum, etc. Tuba autem consuetudinaria apud rerum peritos hoc modo formatur, ut tribus fistulis aereis in capite angusto inspiretur, sicut per quatuor vociducas aereas quae per aereum fundamentum quaternas voces producunt, [Col. 0652D] mugitum vehementissimum proferant: quae significant Evangelium trina confessione trium personarum, in capite angusto, id est in nativitate Christi divinitus inspiratum, per quatuor vociducas aereas, id est per quatuor evangelistas; aereo, id est stabili fidei et operis est fundamento in orbe vocem vehementissimam quasi tubae congregantis vocem emittere.

VERS. 27.---David autem. Christus incarnationis suae et passionis exemplum antea a Judaeis occultum manifestat; lignum namque de terra ortum multiplici labore ad candorem vestis perveniens, veritatem humanae carnis inter flagella triumphantis ostendit, et hoc est: David erat in Ephod.

[Col. 0653A] (GREG., lib. XXVII Moral., cap. 27). Libet intueri quanta virtutum munera, etc., usque ad qualem me exterius despiciens exhibeo, talem interius attendo.

VERS. 29.---Michol filia Saul. (RAB.) Cunctis exsultantibus et ad arcae introitum hymnis resonantibus, etc., usque ad David hunc humiliatum despicit: quia credentibus in fine Judaeis quidam Christum professione, Antichristum sequuntur opere: quibus congruit quod Michol, quae adifigurandam carnalium instabilitatem aqua omnis interpretatur, non uxor David, sed Saul filia dicitur. Qui enim Christo specie tenus serviunt, non cum illo coronantur, sed cum persecutoribus quos imitati sunt, damnantur.



CAPUT XVI.

[Col. 0653B] VERS. 1.---Attulerunt igitur. (RAB. in Paral., tom. III.) Ponitur arca in medio tabernaculi, quod tetenderat ei David, id est fides Ecclesiae praedicatur, proficit et inseritur cordibus fidelium, quos Deus ad vitam praeordinavit aeternam.

VERS. 2.---Benedixit populo. Christus et devotionem Ecclesiae commendat, Patri, qui etiam ad dexteram Patris interpellat pro nobis, et tanquam verus David benedicit, et salutaris mysterii pascit alimentis.

VERS. 3.---Et divisit. Haec munera fideles accipiunt, quando unus panis et unum corpus multi in Christo, carnis suae lasciviam castigantes et servituti subjicientes, sancti Spiritus igne decoquunt, et fructus bonorum operum oleo misericordiae pinguissimos [Col. 0653C] compassione proximi fervere faciunt. At contra filia Saul frustra cubiculum regis ingressa non fructificat, quia qui verbum Dei aure tenus percipiunt sine boni operis prole moriuntur.

Frixam oleo. Carnem a peccati sale, scilicet mundissimam, ob humanae salutis causam crucis sartagine tostam, oleo charitatis plenam. Sic enim Deus dilexit mundum ut Filium unigenitum daret, qui ex charitate passus est.

VERS. 7.---In illo die. Quia Christus ordinem doctorum in culmine ecclesiasticae dignitatis constituit. Asaph enim congregans interpretatur. Asaph ergo et fratres ejus sunt apostoli et apostolici viri ad congregandos fideles constituti, de quibus dicitur: Constitues eos principes super omnem terram. [Col. 0653D] Modum autem laudationis quem ipse David composuit, scriptor historiae inseruit, dicens: Confitemini Domino, etc.

VERS. 8.---Confitemini, etc. Alleluia huic psalmo praetitulatum est, et secundum Hieronymum neutri generis est. Allelu, laudate: ia invisibilem Deum significat, quod est unum de decem Dei nominibus, sicut in epistola ad Marcellam tradit Hieronymus.

VERS. 36.---Et dicat omnis. (RAB.) Gentilis scilicet qui adhuc infidelis erat quando iste canebat, qui tamen prophetiae virtute inductus est, ut amore universitatis diceret Amen amen, id est fiat, fiat, sicut hodie orantibus respondetur Amen, ut concordet in precibus pia sacerdotum intentio et populi sana [Col. 0654A] devotio, secundum illud: Amen, amen, dico vobis quia si duo ex vobis consenserint super terram, ex omni re quamcunque petierint, fiet illis, etc. (Matth. XVIII.)

VERS. 39.---In excelso. Alii dicunt tabernaculum Dei, postquam filii Israel intraverunt in terram Chanaan, primo fuisse in Sylo, deinde in Nobe, post in Gabaon, tandem in Sion. Alii locum esse in Jerusalem appellatum Gabaon, ibique David tabernaculum et arcam collocasse. Gabaon enim collis interpretatur. Excelsum autem locum dictum esse existimant pro dignitate divini cultus. Sed in libro Locorum legimus Gabaon metropolim esse Hevaeorum in tribu Benjamin, et nunc ostenditur villa ejusdem nominis in quarto milliario Bethlehem ad occidentem juxta [Col. 0654B] Rhama et Rhamon, ubi Salomon, hostiis immolatis, divinum meruit oraculum. Fuit autem separata Levitis.

Ut benediceret. (HIERON.) Generationi filiorum vacaret. Alii per antiphrasim benedictionem accipiunt; domum autem, Michol filiam Saul, quam increpabat David, quia despexit eum saltantem coram arca Domini.



CAPUT XVII.

VERS. 2.---Et ait Nathan. (RAB., ubi supra.) Patet quod prophetiae spiritus non semper prophetarum mentes irradiat, unde Elisaeus: Dimitte eam, quia animus ejus in amaritudine est, et Dominus celavit a me, etc. Quod divina dispensatione fit, ut accipientes Spiritum, inveniant quid de Deo fuit; et amittentes, [Col. 0654C] quid de ipsis.

VERS. 4.---Non aedificabis. Quia vir sanguinum es. Debet enim in se mundus esse, qui aliena corrigere vult, ut terrena desideria fugiat, et tanto perspicacius fugienda videat, quanto ipse haec per scientiam et vitam verius declinat. Superjectas sordes manus detergere non valeret, quae lutum tenet. Quod juxta antiquae translationis seriem bene ad David erga exteriora bella laborantem per significationem et divina voce dicitur: Non tu aedificabis mihi templum, quia vir sanguinum es. Templum Domini aedificat, qui corrigendis proximorum mentibus vacat. Templum Dei sumus, qui ad veram vitam ex ejus habitatione constituimur, unde: Templum Dei sanctum est quod estis vos (I Cor. III). Vir sanguinum [Col. 0654D] templum Dei aedificat. Qui enim adhuc carnalibus incubat, necesse est ut instruere proximorum mentes erubescat.

VERS. 9.---Nec filii. (RAB.) Hostes alienigenae per intervalla temporum, sicut olim prius pax, modo bellum. Inveniuntur tamen ibi prolixiora tempora pacis quam Salomon habuit. Sub Aod enim octoginta anni pacis fuerunt. Absit ergo ut de Salomone haec accipiantur.

VERS. 11.---Cumque impleveris. Salomon autem, regnante patre, regnare coepit, quod nulli illorum regum contigit, ut ipsum non esse appareat quem prophetia ista praesignat. Christus vero verus pacificus post mortem David vere regnavit.

[Col. 0655A] VERS. 12.---Aedificabit domum, id est Ecclesiam: domus David propter templum Dei de hominibus factum, non de lapidibus, ubi populus in aeternum habitet cum Deo et in Deo, et Deus cum populo. Ideo cum secundum Septuaginta dictum sit per Nathan: Et nuntiabit tibi Dominus quoniam domum aedificabis ipsi, postea per David dicitur: Quoniam tu, Deus Israel, revelasti aurem servi tui, dicens: Domum aedificabo tibi (II Reg. VII). Hanc enim domum et nos aedificamus bene vivendo, et Deus juvando, unde: Nisi Dominus aedificaverit domum, etc. (Psal. CXXVI.)

Et thronus. Hyperbolice de filio Isai accipi potest. At vero Christus de semine David natus, exaltatus est super omnem principatum et potestatem et virtutem, cui Pater donavit nomen, quod est super omne [Col. 0655B] nomen, ut in nomine Jesu omne genu flectatur, etc. (Philip. II.)



CAPUT XVIII

VERS. 1.---Et filias. (RAB.) Minores civitates ad metropolim pertinentes, etc., usque ad et caro cogitur servire spiritui.

VERS. 3.---Adarezer. Qui interpretatur decorum auxilium; rex Soba, qui interpretatur incensa vel convertens, significat gentilitatis vitia naturali fervore accensa: contra quae Christus confligit et vincit gladio spiritus, quod est verbum Dei (Ephes. VI).

VERS. 4.---Subnervavitque. Subnervat Christus repugnantem sibi superbam mundi altitudinem humanae sapientiae; quod tamen opportunum et aptum [Col. 0655C] praedicationi reperit, reservat sibi.

VERS. 6.---In Damasco. Damascus nobilis civitas Phaenicis, sanguinis poculum interpretatur. Syria sublimis vel humecta. Gentilitas enim, prius libidine fluida et spiritu superba, sanguinem humanum sitiebat: nunc baptismate Christi mundata, profectu virtutum exaltata, sanguinis ejus poculum desiderat.

VERS. 7.---Pharetras. Dogmata gentilium quibus disciplinae liberales continentur, quas Christus a gentilitate abstulit et in servitium Ecclesiae convertit: prosunt enim ad expugnationem erroris et confirmationem veritatis.

VERS. 8.---Salomon. Quia ergo rex noster pacificus, vetustatem elocutionis de humilitate eversae [Col. 0655D] gentilitatis ad emundandam gratiam baptismi et firmamentum fidei per praedicationem pii dogmatis in usum Ecclesiae convertit. Tebath enim interpretatur parvulus venit, et Chun pulchritudo. Qui enim parvulum se agnoscit, pulcher et speciosus in decore virtutum efficitur.

VERS. 12.---In valle Salinarum. In Regum ita scriptum est: Fecit sibi David nomen cum reverteretur capta Syria in valle Salinarum, caesis decem et octo millibus (II Reg. VIII), quia, scilicet, erexit sibi fornicem triumphalem: fecit etiam sibi nomen, quia victa Syria Damasci et Syna Sobal, alterum erexisse dicitur.

Decem. In quibusdam autem codicibus invenitur David non viginti et octo millia in valle Salinarum [Col. 0656A] occidisse, quod vitio scriptorum factum est. Joab vero duodecim millia prostravit, sicut in titulo quinquagesimi septimi psalmi scribitur. Hic autem decem et octo Abisai interfecisse perhibetur, sed pro dignitate regia ascripta est David victoria. Et quia Christus examinis sui districtione in his qui de eo prava sentiunt, stultitiam immoderati saporis exstinguit, unde: Qui vertit linguam suam, incidit in malum (Prov. XVII).

VERS. 16.---Achimelech. Id est, frater meus rex: qui in Regum Abimelech, id est, pater meus rex, Ecclesiae sacerdotes instruit, ut qui per ordinem dignitatis, patris tenent locum, per humilitatem fratres censeantur, et non dominentur in clero.

VERS. 17.---Phelethi. (HIERON.) Admirabiles vel vivificatores, [Col. 0656B] quos quidam dicunt fuisse septuaginta judices, more eorum quos Moyses Domino praecipiente in eremo elegit. Alii dicunt Cerethaeos ad hoc deputatos ut reos punirent, Phelethaeos vero ut insontes defenderent.

Porro. Filii David, Christi sunt fideles, quos ei sancta parit Ecclesia, qui sunt genus electum, regale sacerdotium (I Petr. II).

Primi ad manum. Quia bonis operibus merentur sibi regnum coeli, tanto Deo viciniores, quanto sanctiores.



CAPUT XIX.

VERS. 1.---Ammon. (RAB.) Qui interpretatur, etc., usque ad cujus vultus est super facientes mala [Col. 0656C] (Psal. XXXIII.)



CAPUT XX.

VERS. 1.---Congregavit. (RAB.) Joab bellum inchoavit, David perfecit. Christus enim bellum agit, cum praedicatorum ordo contra mundi potentes fidei opponit, sed finis certaminis et triumphus ad Christum refertur, qui operatur in nobis velle et perficere (Philip. II). Qui coronam, quam diabolo abstulit, sibi aptavit, fideles, scilicet qui quasi corona eum ambiunt, unde: Benedices coronae anni benignitatis tuae (Deut. VII).

VERS. 2.---Coronam, etc. (HIERON.) Quia conflando purgavit secundum legem. Tradunt autem Hebraei (quia illicitum erat homini Judaeo de idolis aliquid auri vel argenti accipere, quia lex [Col. 0656D] idololatriam vetat) Ethai Hethaeum (qui de Philisthaeis ad David venerat) coronam de capite Melchon rapuisse, ut liceret Judaeo de manu hominis capere, quod de capite idoli non licebat.

Bellum. (RAB.) Notandum quod in Paralipomenis tria bella David principaliter leguntur, etc., usque ad unde: In Deo faciemus virtutem, etc. (Psal. LIX).

VERS. 5.---Aliud bellum. (ID.) In Regum libro ita: Tertium fuit in Gob contra Philisthaeos in quo percussit Adeodatus filius Saltus, polymitarius, Bethlehemites Goliath Gethaeum, etc. (II Reg. XXI). Gob, etc., usque ad Hebraei vero Araphan matrem gigantum Orpham nurum Noemi arbitrantur.



CAPUT XXI.
[Col. 0657A]

VERS. 5.---Et inventus est, etc. (RAB.) In Regum libro ita. Quod inventa sunt de Israel octoginta millia virorum fortium et de Juda quinquaginta millia pugnatorum. Asserunt autem Hebraei hunc numerum ab Joab inventum esse, sed scriptorem noluisse ostendere nisi quantum in Samuelis et libro Regum scribitur, in quo tantum caedi superstites continentur.

VERS. 7.---Et percussit. Mortem dicit quae primum causa peccati venit: haec in populo grassata est, quia saepe pro malo gregis delinquit vita pastoris. Tumore elatus David, populum numerando peccavit, et populus poenam suscepit, quia secundum merita plebium disponuntur corda rectorum. Justus [Col. 0657B] vero judex ex ipsorum animadversione corripuit peccantis vitium, ex quorum causa peccavit. Sed quia voluntate sua superbiens a culpa alienus non fuit, vindictam culpae suscepit; ita enim quae corporaliter populum percutit, rectorem cordis dolore prostravit.

Peccavi nimis, etc. In Regum libro ita, etc., usque ad hoc obligatus facere David Deum offendit.

VERS. 13.---Et dixit. Si famem eligeret, contra alios facere videretur: quia habens multa frumenta inopiam cum aliis non pateretur. Si vinci ab hostibus per tres menses eligeret, habens ipse circa se viros fortissimos, nihil metueret cum exercitus neci subjaceret. Communem ergo sibi et aliis passionem elegit, in qua timor omnibus esset aequalis.

[Col. 0657C] VERS. 14.---Septuaginta millia virorum. (RAB.) Capita enim plebis et seniores numerati sunt. Caeterum de omni populo tot millia interfecta Hebraei affirmant quot millibus numerus in Paralipomenon scriptus, numerum qui in Regum est excedit. Aiunt enim quod in Paralipomenon, et qui remanserant, et qui interfecti sunt, numerati sunt: in Regum vero tantummodo vivi.

VERS. 18.---Exstrueretque altare Domino Deo in area Ornam Jebusaei. (RAB.) Bene David cum Dominum placare vellet, altare jubetur in arca Areuna vel Ornam construere, quia non placatur Deus ab homine, nisi in arca cordis per lumen rectae fidei et verae dilectionis constituat illi altare humilitatis, in quo offerat [Col. 0657D] sacrificium laudis.

VERS. 25.---Dedit ergo David Ornam pro loco siclos auri justissimi ponderis sexcentos, et aedificavit ibi altare Domino, etc. In regum ita, etc., usque ad quod postea Salomon aedificavit et atria ejus.



CAPUT XXII.

VERS. 2.---Ut congregarentur. (RAB.) De Ecclesia Christus artifices domus suae elegit, qui inconditos mores hominum dolarent et polirent, ut in aedificatione spirituali, per diversas juncturas fidei et charitatis sibi convenirent. Unde: Propter hoc dolavi in prophetis, et occidi eos in verbis oris mei (Osee VI)

[Col. 0658A] VERS. 3.---Ferrum. Fidei firmitatem sacris dogmatibus ordinavit, ut intrantes in Ecclesiam timoris aculeis configerentur, et sic per dilectionis et societatis fidem mutuo necterentur. Unde: Confige timore tuo carnes meas (Psal. CXVIII). Et alibi: Jerusalem, quae aedificatur ut civitas cujus participatio ejus, etc. (Ibid. CXXII).

Aeris. Lectiones sonoras et cantica spiritualia quae sancti Patres ad instructionem Ecclesiae Christo vero pacifico praepararunt.

VERS. 4.---Ligna quoque. Viros virtutibus claros, quos ad exemplum instruxerunt vel scripturis suis inseruerunt.

Sidonii et Tyrii. Quia per praedicatores, qui de gentibus electi sunt, tales viri ad notitiam Ecclesiae pervenerunt.

[Col. 0658B] VERS. 5.---Parvulus est et delicatus. Tempore Veteris Testamenti, obscura fuit notitia incarnationis Christi: parvus quoque numerus fidelium, qui sunt membra Christi.

Praeparavit impensas. Moyses impensas domus Domini praeparavit dicens: O Israel quid Dominus Deus tuus petit a te? nisi ut timeas Dominum Deum tuum, ut ambules in viis ejus, etc., et aliis similibus.

VERS. 8.---Multum. Significat Judaeos propter carnalem legis observantiam et sanguinolenta opera, non posse spirituale aedificium Domino praeparare; vel quia pollutas manus habebant sanguine Christi, et prophetarum, unde: Jerusalem, Jerusalem, quae occidis prophetas, et lapidas eos qui ad te missi sunt [Col. 0658C] (Matth. XXIII).

VERS. 14.---Auri talenta centum millia, et argenti mille millia talentorum. (RAB.) Patres Veteris Testamenti in scripturis suis sensus profunditatem et eloquii venustatem inserebant.

Talentorum. Talentum caeteris praecellit ponderibus: et rei magnitudinem et perfectionem significat.

VERS. 15.---Artifices, latomos, et caementarios, etc. (RAB.) Praedicatores qui latomi, caementarii et artifices lignorum, et multis aliis modis dicuntur, quia juxta qualitatem auditorum, formatur doctrina praedicatorum. Aliter enim sapientes, aliter insipientes, aliter superbi, aliter humiles docendi sunt.

VERS. 17.---Praecepit quoque David cunctis principibus [Col. 0658D] Israel ut adjuvarent Salomonem, etc. Significat legem et prophetas firma auctoritate docere, ubi, qui sanctitate et virtute in Ecclesia principantur, adjuvent verum Salomonem in aedificio ejus, docendo scilicet et operando; unde: Adorate Dominum in atrio sancto ejus (Psal. XVIII).

Sanctuarium Domino Deo, ut introducatur arca foederis Domini, et vasa Domino consecrata in domum, quae aedificatur, etc.---Anima justi sedes est sapientiae (Sap. VII). In hac domo requiescit arca, id est, fides incarnationis Christi.



CAPUT XXIII.

VERS. 1.---Igitur David, etc. Post completionem [Col. 0659A] Veteris Testamenti, successit incarnatio Salvatoris, cujus regni non erit finis, unde: Ubi venit plenitudo temporis, misit Deus Filium suum (Gal. IV).

Numeratique. Qui ministerio Domini funguntur, fidem sanctae Trinitatis, et mandatorum impletionem servare debent. Unde: Inventa sunt triginta octo millia virorum. Quisquis enim sana fide et recto opere usque ad finem Deo servit, et ad resurrectionis gratiam, et beatitudinem aeternam quae in octonario signantur, perveniet.

Viginti quatuor. Quia veri ministri lucis debent instare, et a via justitiae non declinare. Nam viginti quatuor horis totus per circulum orbis illustratur, et tenebrarum umbra pellitur. Unde septuaginta duo discipuli ad praedicandum missi, quia [Col. 0659B] fides sanctae Trinitatis cum operibus lucis ad justitiam sufficit: ter enim viceni et quater terni septuaginta duo fiunt, quo numero linguarum diversitas, et librorum utriusque Testamenti series comprehenditur.

Praepositorum. Quia nemo hujus ordinis dignitatem appetere debet, nisi qui perfectioni et doctrinae studet. Senario enim numero mundus factus est, et homo sexto die creatus, quo et redemptus est.

(RAB.) Quia lex et prophetae, etc., usque ad et patienter toleret omnia, amarus et iratus peccatis suis.

VERS. 25.---Dixit enim David: Requiem dedit Dominus Deus, etc. (ID.) Dum filii Israel in deserto fuerunt, etc., usque ad Evangelium vero stabile et [Col. 0659C] fixum.

VERS. 28.---Et erunt sub manu filiorum Aaron, in cultum domus, etc. Ut minores discant majoribus obedire, et majores adjuti a minoribus possint dignius officium explere: sicut in Ecclesia fit hodie.

Exedris et in loco purificationis. Thalamis vel cubiculis in quibus habitant Levitae et sacerdotes. Ipsi quoque veri templi ministri aditum debent diligenter observare, dignos intromittere, indignos vero repellere.

VERS. 29.---Ad ferventem similam, et ad torrentem, etc. Spicas scilicet primitiarum, quae torrebantur et grana comedebantur, quas vulgo grancas vocant; in quibusdam codicibus habetur: Ad ferventem similam. In aliis ad ferventem, tantum: sed [Col. 0659D] in Hebraeo habetur, ad torrendum.



CAPUT XXIV.

VERS. 2.---Sacerdotioque functus. (RAB.) Potest per Eleazar filium Aaron seniorem, etc., usque ad quia multi filii desertae magis quam ejus quae habet virum.

VERS. 4.---Per familias sedecim. Duplicatus est octonarius. In lege carnalis circumcisio octava die celebratur, in Evangelio vero in praesenti circumcisio cordium, et in futuro corporum.

VERS. 6.---Descripsitque. (RAB.) Praedicatorum ordo, etc., usque ad et justitiae nomine merito censetur.

[Col. 0660A] VERS. 7.---Exivit autem sors. Si qui putant in necessitate Deum esse consulendum sortibus apostolorum exemplo, videant apostolos collecto numero fratrum hoc fecisse, et preces Deo ante fudisse.

Prima Joiarib, secunda, etc. David in viginti quatuor sortes Leviticam tribum et sacerdotalem ordinem distribuit, ostendens Ecclesiae sacerdotalem et regiam dignitatem plene habere et legis, et Evangelii doctrinam perfecte servare, vel perfectionem operis, quae senario commendatur, et claritatem evangelicae praedicationis, quae quaternario figuratur. Nam quater seni viginti quatuor faciunt.



CAPUT XXV.

VERS. 1.---Igitur David et magistratus exercitus segregaverunt in ministerium, etc. (RAB.) Quia verus [Col. 0660B] David rex noster et Dominus, etc., usque ad et omnem terrenarum rerum cupiditatem transilit, digne laudes persolvit

VERS. 7.---Cuncti doctores. Hi sunt, qui hodie canones divinorum librorum sensu evangelico exponunt, quater enim septuaginta duo, ducenta octoginta faciunt. Libros autem Veteris et Novi Testamenti septuaginta duo esse dubium non est. Unde quicunque divino fungitur officio, quatuor principalibus virtutibus insistens, evangelicae doctrinae incumbat et secundum ejus normam quidquid didicerit vel docuerit, formare intendat.



CAPUT XXVI.

VERS. 2.---Meselemiae. (RAB.) Qui interpretatur [Col. 0660C] reddente Domino, et significat ordinem apostolorum et primorum doctorum, quibus orientalis porta, id est, primitiva commendatur Ecclesia, quibus antiquorum Patrum redditae sunt promissiones.

Zachariae. Qui memoria Domini interpretatur, et significat doctores gentium, quia a primis praedicatoribus ad praedicandum ordinati sunt. Unde orantibus apostolis et jejunantibus, ait Spiritus sanctus: Segregate mihi et Paulum et Barnabam (Act. III).

VERS. 4.---Obededom. Rubeus: qui in servitute erant generati, et rubore sanguinis Christi perfusi, reatum suum in propatulo habuerunt; recte per condescensionem magistrorum reducuntur ad gradum pristinum, unde Paulus: Omnium servum me feci, ut omnes lucrifacerem (I Cor. IX).

[Col. 0660D] VERS. 15.---Ad austrum. (RAB.) Australis porta significat Judaicam plebem lege et prophetis illuminatam, calori fidei et lumini sapientiae percipiendo vicinam.

VERS. 16.---Ad occidentem, juxta portam, etc. Per occidentalem plagam finis mundi significatur, in quo erit persecutio Antichristi: et abundabit iniquitas, et refrigescet charitas multorum (Matth. XXIV). Hujus portae janitores, sunt doctores illius temporis, qui Ecclesiam docendo et exhortando roborant: unde Sephim humilis vel campestris, et Hosa divinans interpretatur. Humiliabitur enim in persecutione Ecclesia, et in campo lasciviae erit dissoluta. Sed in perfectorum actione elevata, quod divinis praesignatur [Col. 0661A] eloquiis, unde: Clausi sunt sermones usque ad praefinitum tempus (Dan. XII).

VERS. 17.---Levitae sex, et ad aquilonem quatuor per diem, etc. Senarius bonum opus ministeriorum Dei significat, quaternarius evangelicam doctrinam et principalium virtutum plenitudinem.

Bini et bini. Janitores binos et binos dicit esse in cellulis atque in via, quia sive in cellulis cordis sui curam gerant, sive in via exterius verbum Dei exponant, duo praecepta charitatis et regulam utriusque Testamenti omnino servent.

VERS. 24.---Filii Moysi, etc. Qui praecipue a David honorabantur secundum Josephum, et super thesauros constituti erant, doctores de Judaeis significat, quibus ornamentum Ecclesiae, id est, decor [Col. 0661B] animae commendatur.

VERS. 25.---Fratres quoque ejus Eliezer. Ostendit donaria principum thesauros esse sanctorum, quae enim hostibus offerebant, in supellectilem templi donabant. Quicunque enim bene laborans aliquid virtutis vel boni operis acquirit, Deo, non sibi bonum attribuat. Unde: Non nobis, Domine, non nobis, sed nomini tuo da gloriam (Psal. CXIII).

VERS. 29.---Isaaritis vero praeerat Chonenias, etc. Hi sunt qui in Ecclesia humiliter et obedienter, quae a magistris audiunt, devota mente suscipiunt, et qui lingua non possunt, faciendo doctrinam virtutum ostendunt.

VERS. 30.---Israeli trans Jordanem contra occidentem, etc. Israelitae qui trans Jordanem possessionem [Col. 0661C] acceperunt, significant eos, qui mediocritate contenti, arcem virtutum, turbulentiam hujus saeculi transcendendo, non appetunt, sed tamen mandata Dei opere exercere non negligunt. Quia vero nemo haec agit nisi dono Dei, is praepositus dicitur esse Asabias, id est faciente domino, ut dicant cum propheta: Omnia opera nostra operatus es in nobis (Psal. XXVI).

VERS. 31.---Hebronitarum autem princeps fuit Jeria secundum familias et cognationes eorum. In Hebrun coepit David regnare, qui significat eos, qui bene conversati incipiunt, et David in vita sua parant regnum. Hebronitis Jerias, timens Dominum princeps est, quia initium sapientiae timor Domini (Psal. CX). Hebron vero interpretatur conjugium: qui enim [Col. 0661D] timet, proficit ut amet, et foras mittat timorem (I Joan. IV).



CAPUT XXVII.

VERS. 24.---Non est relatus in fastos. (RAB.) Quia superveniente ira conturbatus est numerus, nec juxta eum fuerunt distributi in ministeria.

VERS. 25.---Super thesauros, etc. (ID.) Thesaurus Christi scientia, sapientia virtutis, ex his honorat servientes sibi. His praeficitur Azmoth, qui interpretatur fortis morte, doctrina enim viri per patientiam dignoscitur; unde: Melior est patiens viro forti (Prov. XVI). Azmoth etiam filius Adiel, qui interpretatur pater meus Deus. Quidquid enim sancti virtutum habent, Deo attribuunt.

[Col. 0662A] His autem thesauris. Ille enim veri Salomonis thesauris in urbibus, vicis, et turribus merito praefertur, qui dignitatem nominis Jonathae, et patris ejus Oziae fide praefert et opere. Jonathas enim domum Dei, et Ozias fortitudo Domini. Qui enim dono Dei accipit lumen scientiae, et rectitudinem fidei fortiter servat in opere, ecclesiarum Dei curam non immerito accipit.

VERS. 26.---Ezri filius Chelub. Ezri adjutus Domino; Semeias audiens Dominum; Zabdias fructus vehemens vel abundans. Qui enim audit praecepta Domini, ope misericordiae ejus adjutus, abundantem boni operis fructum congregat in vitam aeternam.

VERS. 28.---Oliveta et ficeta, quae erant in campestribus, etc. In his olivae et ficus sunt, et significant [Col. 0662B] coetus sanctorum, qui misericordiae oleum habent in pectore, et mansuetudinis dulcedinem in mortalitate. Quae virtutes in campestribus, quae in propatulo et praesto sunt omnibus, nec acceptionem personarum, sed bonae voluntatis rectitudinem quaerunt auditoribus suis.

Balanam Gederites. Balanam, qui interpretatur habens gratiam, super oliveta et ficeta constituitur. Ex Dei enim gratia datur bonorum operum ubertas. Joas vero, qui interpretatur sperans vel Domini robur, apothecas olei custodit, quia nemo pervenit ad praemium nisi qui per robur mentis fiducia spei tendit ad coeleste regnum.

VERS. 29.---Saphat. Qui interpretatur judicavi, filius Abdi, id est patris gratiae, significat apostolos [Col. 0662C] aliis doctoribus electione Domini praefectos, quibus dicitur: Sedebitis et vos super duodecim sedes, judicantes duodecim tribus Israel (Matth. XIX).

VERS. 30.---Super camelos vero Ubil Ismaelites, et super asinos Jadias. Deformia et immunda sunt haec animalia, et significant gentiles peccato distortos et libidine immundos, sed in regnum nostri David venientes habent magistros Ubil et Jadias, qui spernentes philosophiam et inanem fallaciam mundi, elegerunt simplicitatem Evangelii, tanquam humiles et despecti, unde: Si quis videtur inter vos sapiens esse, stultus fiat (I Cor. III).

VERS. 32.---Jonathan. (RAB.) Cum Jonathan fuit, etc., usque ad unde: Super quem requiescet Spiritus meus, nisi super humilem et quietum et trementem [Col. 0662D] sermones meos?

Achitophel (II Reg. XVI). Qui postea cupiditate de pravatus cum Absalon de nece David tractavit, et interpretatur frater meus cadens, vel irruens vel tractans. Hic est Judas Scarioth, qui inter apostolos familiaris Domino fuit, sed postea cum Judaeis avaritia corruptus de morte ejus tractando, perpetuae mortis ruinam meruit, qui etiam, secundum librum Regum, laqueo se suspendit. Possunt etiam per Achitophel Judaei significari, qui Patrum praerogativa aliquando charissimi et collocutione Dei fuere clarissimi: sed postea contra Christum consilium mortis facientes, a Romanis in propria domo sicut Achitophel, id est, in Jerusalem exstincti sunt.

[Col. 0663A] VERS. 33.---Chusai. Id est, Aethiops et David fidelis, per omnia gentiles signat, de quibus dicitur: Populus quem non cognovi servivit mihi, in auditu auris obedivit mihi (Psal. XVII).

VERS. 34.---Post Achitophel fuit Joiada. Praevaricante Juda non remansit vacuus duodecimus locus: sed successit cognoscens gratiam Dei Matthias humilis et fidelis: qui gratiam quam dono Dei percepit, humiliter servavit. Interpretatur enim Joiada sciens vel cognoscens; Banaias aedificator Domini. Quem enim gratia Dei in apostolum elegit, agnitio sanae fidei in ipsa dignitate solidavit. Abiathar, qui ad tempus est inter consiliarios David, sed in electione a Domino cum Joab contra Salomonem deviavit, significat eos qui dignitatis suae gradum, [Col. 0663B] quem a Domino perceperunt, cupiditate corrupti non custodiunt. Hi enim a vero Salomone si in carcere poenitentiae juxta timorem Achitophel permanere noluerint, in perpetuum puniendi sunt.

Joab. Id est, inimicus, signat eos ex quorum persona dicitur: Ad omnia mandata tua dirigebar, omnem viam iniquitatis odio habui (Psal. CXVIII), quibus alibi dicitur: Estote perfecti sicut Pater vester coelestis perfectus est (Matth. V). Interpretatur enim Joab idem pater.



CAPUT XXVIII.

VERS. 1.---Cum eunuchis et potentes et robustissimos quosque in exercitu Jerusalem. (RAB.) Lex prohibet Israelitas abscindi, et alienigenae non solent ad secreta consilii admitti. Sed tradunt in hoc loco [Col. 0663C] eunuchos vocari, qui a saeculi actionibus alieni, orationi et lectioni vacabant: et uxores non causa libidinis, sed suscipiendae prolis habebant: quos Josephus Essenos vocat.

VERS. 11.---Dedit autem David. David Psalmista, et caeteri Patres Veteris Testamenti figuris et aenigmatibus designabant universa quae verus pacificus in Ecclesia facturus erat: quomodo omnes nationes per fidem baptismi introitum in Ecclesiam habuerunt, qualis Ecclesiae status esset futurus, qualis sanctorum perfectio et in regno coelesti remuneratio cujusque pro meritis reddenda per diversas cellas et exedras, quia in regno Dei mansiones multae sunt.

VERS. 17.---Et leunculos. (RAB.) Neque in Exodo in constructione tabernaculi, etc., usque ad perstrinximus.

[Col. 0663D] (ID.) Tradunt Hebraei exemplar templi et vasorum [Col. 0664A] Mosi in monte monstrati ad Jesum pervenisse, deinde ad judices et ad Heli et ad Samuel et ad David, tandem ad Salomonem. Vel manus Domini, filius est, per cujus donum David et alii sancti perceperunt quidquid de sanctae Ecclesiae structura protulerunt.



CAPUT XXIX.

VERS. 6.---Polliciti sunt itaque, etc. (RAB.) Qui sibi et aliis bene principari didicerit, etc., usque ad lignum, fenum, stipulam superaedificat, detrimentum patietur.

VERS. 10.---Et benedixit Domino, etc. Quia congregatio fidelium scriptis prophetarum admonita, et sanctorum Patrum dictis et exemplis provocata, laudes et hymnos Deo decantet immolando piae confessionis hostias et sanctae conversationis opera [Col. 0664B] fructuosa.

VERS. 22.---Et comederunt et biberunt coram, etc. (RAB.) Hoc est gaudium sanctorum et intentio eorum, ut a fame futura, virtutum operibus sibi caveant, et epulentur, et exsultent in conspectu Dei.

Unxerunt secundo Salomonem filium, etc. Quia Christus regia simul et pontificali dignitate ab omnibus fidelibus sana fide, pia confessione celebratur. Salomon pacificus, Sadoc justus interpretatur. Christus vero est pax nostra, qui fecit utraque unum, ipse est justus Dominus et justitiam diligit: Judex vivorum et mortuorum (Ephes. II), hunc primo ungit omnis fidelis in regem et sacerdotem, cum in professione baptismi, verum regem et sacerdotem confitetur. Ungit et secundo cum docendo et operando [Col. 0664C] idem aliis praedicat, unde: Oleum effusum nomen tuum (Cant. I).

VERS. 28.---Et mortuus est in senectute bona, et plenus dierum et divitiis et gloria, etc. Significat cum copia virtutum et operibus lucis vitam finisse praesentem, dignum quiete futura et coelestis regni gloria. Abraham similiter mortuus est in senectute bona perfectaeque aetatis et plenus dierum. Isaac appositus est populo suo plenus dierum. Joseph mortuus est in senectute bona expletis centum decem vitae suae annis, et conditus aromatibus. Moyses centum et viginti annorum mortuus est, cujus non caligavit oculus, nec dentes moti sunt. Viri autem sanguinum et dolosi non dimidiabunt [Col. 0664D] dies suos (Psal. LIV). Qui sibi videntur in bonis ducere dies suos, et in puncto ad inferna descendunt (Job XXI).




[Col. 0663]
[LIBER PARALIPOMENON SECUNDUS.(G)*]



CAPUT PRIMUM.
[Col. 0663D]

VERS. 1.---Confortatus est ergo Salomon, etc. (RAB.) Quando in morte triumphavit eum qui habebat mortis imperium, et sibi regnum omnium acquisivit. Unde: Data est mihi omnis potestas in coelo et in terra (Matth. XXVIII).

VERS. 3.---Gabaon, etc., Quae fuit civitas metropolis [Col. 0664D] Hevaeorum, ceciditque in sortem Benjamin, et fuit separata Levitis. Mirum ergo est quod Josephus dicit, quia Salomon in Hebron venit ut sacrificaret in altari aeneo, quod fecerat Moyses: nisi forte ipsam Hebron excelsum Gabaon intelligi voluerit, eo quod ibi primum regnavit. Interpretatur enim Gabaon sublimitas, vel collis patruelis.

[Col. 0665A] VERS. 10.---Da mihi sapientiam, etc. Non aurum, non divitias, non terrenam gloriam a Deo petit, sed ut sciat populum Dei regere et judicare. Si hoc elegit rector corporum, multo magis hoc eligere debent rectores animarum, ut ingressum ad fidem et egressum ad spem populo Dei demonstrent.

VERS. 13.---Ab excelso, etc. Arcam significat, in qua erant tabulae Testamenti. Supra enim scriptum est: Tabernaculum autem Domini quod fecerat Moyses in deserto et altare holocaustorum eadem tempestate erant in excelsis Gabaon, etc. (I Paral. XXI). Arca autem Domini postquam introduxit eam David in domum suam, mansit ibidem usquequo aedificaretur templum.

Et duodecim millia equitum. Hic numerus tempus [Col. 0665B] gratiae significat, in quo apostolica doctrina populum Novi Testamenti informat. Bene autem per quadragenarium numerum vel duodenarium currus et equites Salomonis numerantur: quia per utrumque testamentum, sancti viri sacris litteris eruditi, sessioni Dei aptantur, quos ipse summus auriga pro nuto suo gubernat.

VERS. 17.---Sexcentis argenteis. Quia doctorum testamentum praedicatione ad cognoscendam fidei veritatem per praedicatores in usum veri Salomonis homines adducuntur. Sexcenti ergo, id est sexagies deni perfectionem evangelicae doctrinae significant, in qua perfectio legis omnino consistit: praecipue cum Redemptor noster sexta die passus, omnia quae de se in lege et prophetis scripta erant, complevit; [Col. 0665C] unde ait. Consummatum est. Et inclinato capite, emisit spiritum (Joan. XIX).

Centum. Qui sunt ter quinquageni, et Veteris Testamenti propter Pentecosten et jubilaeum et triplicis Scripturae distinctionem, quia dicitur: Necesse est omnia impleri quae scripta sunt in lege Moysi et prophetis et psalmis de me (Luc. XXIV), manifeste significant.



CAPUT II.

VERS. 1.---Decrevit Salomon aedificare domum, etc. (BED., quaest. in lib. Reg., tom. II.) Domus quam aedificavit Salomon, etc., usque ad qui seipsos aedificio Dei, credendo, operando, alios docendo, praeparant.

Salomon. Et nomine et regno pacatissimo illum [Col. 0665D] significat, etc., usque ad et illuminationis Spiritus sancti.

VERS. 8.---Et erunt servi. (RAB.) Apostoli mei et doctores primi, etc., usque ad et ideo subtilius expugnaverunt.

VERS. 14.---Filium mulieris. Ostendit eum esse de progenie Salomith; de tribu Dan, de quo in libro Numerorum legitur. Patrem ejus tradunt Hebraei fuisse Hebraeum, de stirpe Oliab, de tribu Dan, qui cum Beseleel in eremo operatus est. Quod vero Tyrium vocat, aiunt Hebraei hoc translatione factum fuisse. Zocri enim lingua eorum psalmatio interpretatur. Chyros enim quam illi Zor vocant, aliquando angustiam, aliquando plasmationem sonat.

[Col. 0666A] Qui novit operari in auro et argento. In his omnibus Hiram spiritualis novit operari, ut ornatus domus Dei coram oculis hominum digno decore fulgeat, et bonae opinionis odore Deo acceptabilis fiat.

VERS. 16.---Nos autem, etc. (RAB.) Significat quod gentes audita fama Evangelii diversas personas per fidem ad baptismum transmittit. Solius tamen est veri pacifici, ut absolvendo peccata per baptismi sacramenta unitati Ecclesiae illos adunare, de quo dicitur: Super quem videritis Spiritum descendentem et manentem super eum, hic est qui baptizat (Matth. III).

VERS. 17.---Numeravit igitur, etc. Fuerunt operarii domus Domini de filiis Israel, etc. (RAB.) usque ad Ecclesiam Christi recte vivendo et docendo [Col. 0666B] construunt.

Tria millia et sexcenti. In Paralipomenon pro tribus millibus trecentis praepositis, qui in Regum numerantur, tria millia sexcenti scribuntur pro perfectione sublimium virorum. In senario enim Deus mundi ornatum complevit: et quia sancta Scriptura fidem Trinitatis docet et opera justitiae, recte tria millia sexcenti perhibentur fuisse.



CAPUT III.

VERS. 1.---In area Ornan. (RAB.) Ecclesia per aream signatur, etc., usque ad sed cum Christus eam respexit, pacis in se et locum invenit et nomen.

VERS. 2.---Mense secundo, etc. Id est Maio, mox scilicet post pascha, ut consecratus mystica [Col. 0666C] solemnitate populus digne aggrederetur mysticum opus.

Anno quarto regni sui. Post expletam dispensationem divinae incarnationis, quae in quatuor Evangeliis scripta est, misso Spiritu de coelo Ecclesia fabricata est. Quae in libris Regum exposuimus, in Paralipomenon sub brevitate perstringimus.

Longitudo domus longam Ecclesiae patientiam significat. Latitudo charitatem qua etiam diligit inimicos, donec cum solis amicis in Deo gaudeat. Altitudo vero spem futurae vitae et retributionis, quia omnia adversa contemnit: donec videat bona Domini in terra viventium. Notandum quod triginta cubiti altitudinis, qui in Regum leguntur, non ad tectum templi, sed usque ad coenaculum inferius pervenerunt. [Col. 0666D] Hic enim quod altitudo centum viginti cubitorum erat. Alii triginta ad medium coenaculum, alii vero ad tertium, deinde usque ad supremum templi tectum numerabuntur, alii triginta et sic tota altitudo domus in centum viginti cubitis consummatur: quo numero virorum primitiva Ecclesia in Jerusalem gratiam Spiritus sancti accepit. Quindecim namque qui ex septem et octo constant, futuram vitam signant, quae nunc agitur in quiete animarum et perficietur in resurrectione corporum: quindecim vero in trigonum ducta, id est, cum omnibus partibus suis numerata centum viginti fiunt, quibus designatur futura beatitudo electorum. Bene autem hoc numero tertium coenaculum domus consummatur, [Col. 0667A] quae post praesentes labores, post animarum requiem, plena felicitatis gloria in resurrectione completur.

VERS. 4.---Porticum vero, etc. Ipsum scilicet templum quod erat pro foribus oraculi: tripartita enim fuit fabricae distinctio: hoc est porticus ante templum: et ipsum templum in quo altare thymiamatis, mensa propositionis, et candelabrum luminis erant: et oraculum, id est, Sanctum sanctorum ubi arca testamenti et cherubim post velum collocata. Porticus vero ante templum antiquorum figuram gestat fidelium. Ipsum vero templum eorum qui post incarnationem Domini in mundum venerunt. Domus autem interior regni coelestis gaudia utrisque data.

[Col. 0667B] Notandum ergo quod parietes domus lapidibus pretiosis facti fuerunt tabulis cypressinis vel cedrinis operti, laminis aureis vestiti. Unde in Regum: Et cedro omnis domus vestiebatur, etc. Lapides parietis vel pavimenti et tabulae et aurum sanctorum vitam in Ecclesia significant. Lapides vivi sunt sancti fortitudine fidei in unam regulam conjuncti. Tabulae quoque cedrinae vel cypressinae sunt sancti latitudine variarum virtutum secundum donationem Spiritus sancti in eadem fide sibimetipsis connexi. Auri laminae sunt sancti supereminentem scientiae charitatem habentes, et hujus fulgore gratissimo ad invicem congaudentes.

VERS. 6.---Stravit quoque pavimentum, etc. Sicut latitudo parietis in altum exsurgens, et ad laquearia [Col. 0667C] perveniens, provectus virtutum quibus sancti ad coelum perveniunt, vel sanctorum choros sibi per varia tempora succedentes significant: ita aequalitas pavimenti concordem eorum humilitatem, qua in hac vita positi sociali charitate conversantur. Pavimentum pretioso marmore stratum multo decore, et marmor tectum tabulis abiegnis, quia vita justorum primo fidei firmitate munienda est in corde: post virtutum latitudine ornanda in opere. Quid enim prodest decor marmoris tabulis obtectis, nisi aliquid mysticum ostendat? sed bonorum amplitudinem operum fortitudine fidei fulciendam esse significat. Abies vero alta et durabilis mentem electorum infima spernentem, coelestibus inhaerentem, et virtutem patientiae excellentem demonstrat. Auri laminae [Col. 0667D] marmori de tabulis abiegnis superpositae latitudo est charitatis de corde puro et conscientia bona et fide non ficta, quae sicut aurum aliis metallis, ita caeteris virtutibus in templo Dei praefulget.

VERS. 7.---Postes et parietes, etc. Texit, cum aditum fidei ipso Domino pandente qua veritate reluceat omnibus Ecclesiam intrantibus ostendit. Ostium templi Christus est, per quem venitur ad Patrem, qui ait: Ego sum ostium, etc. (Joan. X.) In Regum ita scriptum est: Oraculum habebat viginti cubitos longitudinis, et viginti latitudis et viginti altitudinis (III Reg. III). Oraculum dicitur Sanctum sanctorum, quia ibi divina et angelica locutione hominibus secreta revelantur. Unde: Oraculum in abditis id est, [Col. 0668A] interiori domo factum est, quia in superna patria angelorum visio et allocutio et ipsa Dei praesentia revelabitur. Quod dicit viginti cubitos altitudinis, parietem cedrinum significat, qui oraculum ab aede exteriori segregat.

Coelavit cherubim. Habet haec domus, sicut in Regum legitur, caelaturas eminentes, cum sancti opera virtutum non in oculto agant, sed exemplum omnibus praeferunt.

VERS. 8.---Fecit quoque domum, etc. Oraculum ubi erat arca viginti cubitos habebat in longitudine, latitudine, altitudine, id est per quadrum: quia in superna patria ubi regem in decore suo vident sancti, sola charitas divinae et supernae gratiae per omnia fulget. Unde in sequentibus: Laminis aureis [Col. 0668B] texit eam (III Reg. VI), id est, moenia supernae civitatis gratia charitatis implevit.

Talentis sexcentis, etc. In talentis ponderis perfectio quae charitatis perfectionem exprimit, sicut perfectio senarii per quem centenarius multiplicatur, ut fiant sexcenti.

VERS. 9.---Sed et clavos. (RAB.) Quinquagenario numero peccatorum remissio, etc., usque ad qui ad perfectiora perveniens de clavis perfectionis, ait: Mihi autem adhaerere Deo, bonum est (Psal. LXXII).

Coenacula quoque. Sicut Sancta sanctorum, ubi erat arca, internam sanctorum vitam in conspectu Redemptoris significat, unde: Abscondes eos in abscondito faciei tuae, a conturbatione hominum (Psal. XXX). Ita coenacula in alto eamdem vitam, id [Col. 0668C] est in coelis esse et non in hoc mundo, unde: Quae sursum sunt quaerite (Col. III), ubi Christus est in dextera Dei sedens.

VERS. 10.---Fecit etiam. (RAB.) Hoc in Regum plenius legitur, etc., usque ad denario perpetui regni remunerandam.

VERS. 11.---Ita ut ala. Quinque cubitorum erat ala cherub una, etc., quia angeli legem Dei descriptam in quinque libris indefessa devotione custodiunt, diligendo scilicet Deum ex omnibus viribus suis, et proximos tanquam seipsos. Plenitudo autem legis est charitas (Rom. XIII). Proximi quoque adinvicem sunt spiritus angelici et homines electi. Unde utraque ala cherub ejusdem mensurae est: quia eadem devotione qua sese alterutrum in Deo diligunt, [Col. 0668D] nostram quoque ad se ascendentium societatem desiderant. Similiter ergo alae decem cubitos complent, cum in gemina charitatis exhibitione angeli, conditoris sui praesentia laetantur.

VERS. 12.---Tangebant parietem. Duos aeque parietes alis suis tangunt, quia Judaeos et gentiles secum habent coelestis aulae possessores: non quod ibi sit localis distinctio inter utrumque populum, sed quia major est festivitas internae beatitudinis de consortio adunatae in Deo fraternitatis. Extendunt ergo ad utrumque parietem alas: quia laetantes in coelesti patria justos utriusque populi ad laudem excitant Creatoris. Alas tectas auro ad oraculi parietes extendunt, sicut habent facies versas ad [Col. 0669A] exteriorem domum: quia angeli sicut suam innocentiam conservant, sic de sanctorum beatitudine gaudent, ut eis quos adhuc in terris conspiciunt, opem ferant donec illos ad coelestem patriam introducant. Omnes enim sunt administratorii spiritus in ministerium missi, propter eos qui haereditatem capiunt salutis (Hebr. I). Alis exterioribus iste unum parietem, ille alterum contingit: quia Vetus Testamentum antiquo populo scripto novum nobis qui post incarnationem Domini ad fidem venimus, et secundo parieti, id est, septentrionali recte comparamur, qui post frigora et tenebras idololatriae lucem veritatis cognovimus.

Ala ejus. Extendunt alas ad invicem super arcam, cum ad laudem Salvatoris referunt omne bonum [Col. 0669B] quod acceperant. Extendunt alteras alas ad parietes oraculi, cum sanctos secum videre laetantur, eosque velut alarum summitatibus tangunt, quos imitatores suae puritatis in hac vita fuisse exsultant.

Et facies eorum versae. Quia nostri gratia qui adhuc foris stamus, sed spe salvi facti sumus, divini libri sunt conditi, quorum scriptores jam cum Domino regnantes, nostrae salutis curam gerunt, et pro nobis interpellant apud Deum.

VERS. 14.---Fecit quoque. (RAB.) Hoc in Regum praemittitur, etc., usque ad et veritas Evangelii et ingressus regni ipsa veritate aperitur.

Et intexuit. Intexuntur cherubim his quatuor coloribus, cum in omnibus quae pie agimus a venenatis [Col. 0669C] daemonum telis per angelica praesidia protegimur, et multitudine scientiae indesinenter utimur, respicientes semper ad eloquia divina, ne a virtutum calle aberremus.

VERS. 15.---Ante fores etiam templi duas columnas. Stabant in porticu ante fores templi, et ingressum templi suo decore ex utraque parte ornabant. Ostium templi Dominus est, qui ait: Nemo venit ad Patrem, nisi per me, etc. (Joan. XIV). Ostium columnae ab utroque latere circumstant, cum ministri sermonis utrique populo introitum regni coelestis ostendunt, ut quicunque a luce legalis scientiae vel gentilitatis errore ad fidem Evangelii venerit, habeat eos paratos qui sibi iter salutis verbo monstrent et exemplo. In Regum de his columnis legitur: [Col. 0669D] Qui cum venisset ad regem Salomonem, fecit omne opus ejus, et finxit duas columnas aereas, etc. (III Reg. VII.)

Triginta et quinque. Hic numerus perfectionem significat magistrorum. Septenarius enim numerus per quinarium, vel quinarius per septenarium multiplicatus, triginta quinque reddunt. Quinarius vero legem, septenarius propter Spiritum septiformem in flore radicis Jesse manentem, Evangelium exprimit; unde alibi Dominus quinque panibus quinque millia hominum, et alibi septem panibus quatuor millia hominum pavisse narratur. Columnae igitur triginta quinque cubitorum significant doctores Evangelii duorum Testamentorum habere [Col. 0670A] perfectam scientiam, unde: Vobis datum est nosse mysterium regni Dei (Marc. IV). Et alibi: Aperuit illis sensum, ut intelligerent Scripturas (Luc. XXIV).

Quasi catenulas. (RAB.) Multiplex catenarum contextio et retis, secundum Regum expansio (sic) multifarias electorum personas insinuat, quae cum verbis praedicatorum fideliter auscultando et obediende adhaerent, quasi capitibus columnarum superposita retia et catenulae miraculum suae connexionis spectantibus praebent.

VERS. 16.---Capitibus columnarum. Capita columnarum, id est suprema pars, praecordia sunt doctorum, quorum Deo devotis cogitationibus sicut capite membra, ita ipsorum omnia opera dirigantur et verba.

[Col. 0670B] Malogranata. Uno foris cortice multa interius grana circumdant, unde Ecclesiam significant, quia unius fidei munimine innumera electorum agmina circumdat, vel cujusque justi vitam et mores, qui multa cogitationum virtutumque insignia, ne forte defluant, firma fidei et humilitatis vallant custodia. Apte vero capita columnarum malis granatis erant in gyro circumdata, quia sancti doctores priorum vitam fidelium ad memoriam revocant; eorumque exemplis et sermones suos omni parte confirmant, ne si aliter quam illorum habet regula, vixerint vel docuerint, errent.

VERS. 17.---Ipsas quoque. Ideo duae factae sunt columnae et ita dispositae, ut nobis in prosperis et in adversis ingressum regni coelestis ante oculos [Col. 0670C] habendum doceant. Notandum vero quod porticus templi etiam vestibulum vocatur, et quod legimus inter vestibulum et altare, inter porticum et altare intelligi debeat. Secunda columna significat praedicatores qui gentibus ad praedicandum missi sunt. Vel dextra columna eos significat qui venturum in carne prophetaverunt Dominum. Secunda vero illos qui jam venisse et mundum suo sanguine redemisse testantur. Ambae columnae simili vocabulo censentur, cum una firmitas et altera in robore dicitur, ut una fidei, et operis fortitudo cunctis inesse doctoribus monstretur, et nostri temporis doctores tacite notentur, qui columnae domus Dei videri et appellari volunt, cum in se firmae fidei ad contemnendas saeculi pompas, ad desideranda bona invisibilia, nihil [Col. 0670D] habeant roboris ad corrigendos, vel industriae ad intelligendos eorum quibus praesunt errores.



CAPUT IV.

VERS. 1.---Fecit quoque, etc. (RAB.) Altare holo causti significat eos qui corpus suum et animam Deo igne amoris consecrant: quorum perseverantiam in bono opere longitudo altaris exprimit, latitudo amplitudinem in charitate Dei et proximi, spem in exspectatione visitationis altitudo praetendit.

Viginti cubitorum. Vicenarius magnam perfectionem indefessae longanimitatis et sincerae dilectionis significat, quae per utriusque Testamenti observantiam nobis tribuitur. Quater enim quini viginti [Col. 0671A] sunt, quinque autem sunt libri legis, et quatuor Evangelia. Cum vero ad intelligentiam et custodiam legis illustrante gratia pervenimus, vicenarium numerum perficimus; fitque idem numerus in longitudine et latitudine altaris, cum corda electorum docente utroque Testamento perseverantiam hujusmodi operis etiam in persecutionibus servant, et hilaritatem dilectionis etiam in eos qui persequuntur

Et decem cubitis. In denario spes coelestium praemiorum significatur. Unde qui in vinea patris familias laborant, denario remunerantur. Unde altare, quod electos significat, pro signanda eorum vita perpetua decem cubitis exaltatur.

VERS. 2.---Mare etiam. (RAB.) Lavacrum salutare, [Col. 0671B] etc., usque ad et communem a Domino coronam justitiae sperare debet.

Quinque cubitos habebat. Quia quidquid visu, auditu, olfactu, gustu, tactuve delinquimus, totum in baptismo relaxatur. Sed non sufficit praeteritorum remissio peccatorum, nisi quisque deinceps bonis operibus institerit. Alioquin diabolus qui exierat multiplicius redit, et fiunt hominis novissima pejora prioribus. Unde audit:

Funiculus triginta cubitorum. Hoc est, disciplina coelestium praeceptorum, qua a nostris voluntatibus religamur, unde: Funiculus triplex difficile rumpitur (Eccle. IV); quia observantia mandatorum Dei in cordibus sanctorum, fide, spe et dilectione supernae retributionis firmata, nulla potest adversitate [Col. 0671C] dissolvi.

VERS. 3.---Et decem cubitis. (RAB.) Sculptura subter labium, etc., usque ad quanta infelicitate propter scelera perierunt reprobi.

VERS. 4.---Posteriora. Quia qua mercede praedicatores in perpetuum donentur, Dei examine dispositum est, sed nobis adhuc occultum est, quibus hoc occultum esse non potest, quod omnis qui baptismum ad salutem accipit, fidem, spem, et charitatem debet habere; nec sine his tribus virtutibus operari, vel ad salutem intrare valet, unde in Regum dicitur: Grossitudo autem luteris trium unciarum (III Reg. VII). Grossitudo luteris, firmitas est virtutis. Trium unciarum, quia robore fidei, spei et dilectionis, perceptio baptismi munitur.

[Col. 0671D] VERS. 5.---Porro vastitas. Grossitudo quam Josephus quatuor digitorum esse dixit, demonstrans quae fuit magnitudo palmi. Idem autem haec significant. Quisquis enim fide, spe, et charitate secundum quatuor Evangeliorum doctrinam opera facit justitiae, percipit et mercedem aeternae vitae.

Tria millia metretas. Millenarius perfectionem significat, quia denarius quadratum solidum facit. Decies enim decem, centum faciunt, qui est quasi quadrata figura, sed plana: sed ut in altitudinem surgat et solida efficiatur, multiplica centum per de cem, et fiunt mille. Quo numero stabilis et insuperabilis, et velut quadrata justorum conscientia signatur. Quocunque enim quadratum vertis, stabit. Sic [Col. 0672A] electorum animus nulla tentatione a statu rectitudinis inclinatur. Capit mare tria millia metretas; cum baptismi sacramentum in fide Trinitatis datum, in se ablutis confert omnium remissionem peccatorum

VERS. 6.---Fecit quoque conchas. In Regum ita: Fecit quoque decem luteres aeneos. Quadraginta batos capiebat luter unus. Eratque quatuor cubitorum. Singulos quoque luteres per singulas decem bases posuit, etc. Apostoli et apostolici viri, qui per boves mare portantes signantur, per bases quoque portandis luteribus praeparatas exprimuntur, sicut ipsi luteres baptismum signant, quem figurabat mare. Omnia enim eis quae in holocaustis oblaturi erant, sacerdotes lavabant. Holocaustum autem Domini, omnis fidelium multitudo potest intelligi: quae ab ipso baptizatur [Col. 0672B] in aqua et igni. Sicut ergo sacerdotes qui in mari lavantur, eos signant qui per baptismum consortes summi sacerdotis efficiuntur: ita holocausta eosdem exprimunt, cum post ablutionem baptismi gratia implentur spirituali. Lavatur enim in lutere hostia, cum fidelis perfunditur aqua baptismi. Offertur in holocaustum, cum per impositionem manus episcopi, accipit donum Spiritus sancti.

VERS. 8.---Et posuit quinque. In utrique parte templi positae sunt bases luterum, ut utraque populo sacri fontis gratia designaretur esse pandenda. Et quinque sunt in utraque parte, ut, sicut in expositione maris quod quinque cubitis altum esse jam diximus, demonstraretur typice, universa quae per quinque sensus corporis deliquerat, per lavacrum [Col. 0672C] baptismi esse remittenda. Sicut ergo in uno mari duodecim bobus superposito unitas exprimitur baptismatis, quae per apostolos toto erat orbe praedicanda: ita etiam per duos ordines luterum mystice ostenditur, quia gentilitas cum Judaea in unum fidei consortium per baptismatis undam erat procreanda.

Candelabra aurea. Divina eloquia, quae lucem sapientiae proferunt, unde: Lucerna pedibus meis verbum tuum, et lumen, etc. (Psal. CXVIII). Hinc Salomon ait: Quia mandatum lucerna est, et lex lux (Prov. VI). Bis quina sunt candelabra, quia quinque sunt legislatoris volumina, in quibus et tota Veteris Testamenti series complectitur quinque saeculi aetates. Quinque a dextris et quinque a sinistris ponuntur: cum post incarnationem Domini, eadem Scriptura [Col. 0672D] utrique populo committitur; vel evangelicis plena figuris ostenditur, quae quondam juxta litteram solum intelligenda esse putabatur.

Necnon et mensas. (RAB.) Has mensas, etc., usque ad quorum opera nobis velut ubera salutaria ad exempla vitae proposita.

VERS. 9.---Fecit etiam atrium. (RAB.) Atrium sacerdotum in ecclesia, etc., usque ad in libro Regum secundum Bedam plenius expressimus.

Et basilicam grandem. Quae erat extra atrium sacerdotum, in quam omnis populus ad orandum vel ad verbum audiendum confluebat. Haec in Ecclesia vitam moresque carnalium significat, quibus dicitur: [Col. 0673A] Non potui vobis loqui quasi spiritualibus, sed quasi carnalibus, etc.

Et basilicam. Bene per basilicam grandem carnales significantur, quia multo major est in Ecclesia numerus talium quam perfectorum. Sed quantum praestant numero, tantum succumbunt merito. Unde haec basilica grandis etsi plurimos capit, non ad officium altaris, non in ipsum quoque atrium sacerdotum saltem intromittit, quia carnales et infirmi et si ob meritum castae fidei et pietatis ad electorum sortem pertinent, longe tamen ab his sunt qui dicunt: Non audeo loqui aliquid eorum quae per me non efficit Christus, in obedientia gentium verbo et factis.

Et ostia in basilica. Haec signant introitum fidei [Col. 0673B] sermone praedicationis praeparari, ut venientes discant quomodo per fidem Christi vel salutaria sacramenta debeant intrare Ecclesiam Dei, et postquam intraverint, quam religiose debeant conversari.

VERS. 11.---Fecit autem Hiram. Lebetes cineres sacros suscipiunt, cum fideles exempla et sacramenta Dominicae passionis ad custodiam sui pia mente retractant, vel exitum justorum diligenter aspiciunt, qui magnis elaboratis agonibus, de percepto bravio sine fine laetentur, ut consideratis majorum virtutibus et ipsi magni efficiantur; unde: Quorum intuentes exitum conversationis intueamini et fidem.

Et creagras. Creagrae praedicatores signant qui animas fidelium verbo Dei reficiunt spiritualibus [Col. 0673C] spiritualia comparantes, carnalibus vero lac simplicis doctrinae ministrantes: qui autem sacramenta Christi summatim cognoscere et ad imitationem suscipere volunt, quasi carnalibus hostiae salutaris satiantur; et quia doctorum est cuique congrua dividere, recte fiunt sacerdotibus fuscinulae, quibus carnes hostiarum prout oportet componant, et alia hominibus mundis quaedam afferant, alia altaris ignibus consumenda relinquant; quaedam enim nostrae humilitati ad refectionem revelantur, quaedam solummodo patent scientiae sancti Spiritus; quaedam in Paralipomenis quae in Regum exposita praeterimus, quaedam exposita non invenimus et nostrae parvitatis consuetudinem excedere nolumus. Nusquam enim per nos aliquid exposuimus.

[Col. 0673D] Et phialas. Phialae latiorem et apertiorem sanctae doctrinae significant sermonem, qui haustum sapientiae pie sitientibus impendit, et pie laborantibus refocillationem congruam per praedicatorum ministeria tribuit, ut ad fontem vitae aeternae pervenire possint, ex quo bibentes non sitient in aeternum.

VERS. 17.---In argillosa. Argillosa terra de qua factae sunt formae ad fundenda vasa, sacram Scripturam (de qua bene vivendi regulam accipimus) significat. Quasi enim argilla igne durata, formam vasis Domini, quanta et qualia fieri debent exhibet; cum nobis Scriptura regulam quam sequamur justitiae, et sanctorum ostendit exempla, qui igne tribulationis invincibiles in omnibus perstiterunt, ut nos [Col. 0674A] in domo Domini vasa pretiosa esse cupiamus. Aes autem liquefactum igne argillae formas ingreditur, ut possit vas aptum ministeriis coelestibus effici; cum ipsi salubriter humilitati, et flamma divinae charitatis vel humanae adversitatis emolliti viam Patrum bene operando intramus, ut ad praemia illorum bene currendo perveniamus. Nec enim semper nos regulis bene operandi necesse est arctari, sed completa operatione bona, palma beatae retributionis est speranda. Quia non semper vasa in formis argillae tenebantur inclusa: ubi ad perfectionem venerant, fractis formarum claustris producebantur in lucem, et in templo Domino pro suis quaeque locis disponebantur. Non quod opera sanctorum interitura sint, sed ubi coronam justitiae acceperint, cessabunt officia [Col. 0674B] laboriosae operationis.

In regione Jordanis. In quo Christus baptizatus est, cujus tinctus undis aquarum nobis vertit elementum in ablutionem peccatorum. Et quia omne fidelium baptisma quo Domino consecramur in exemplum illius baptismi celebratur, recte in regione Jordanis facta sunt vasa domus Domini. Non enim aliter vasa electionis fieri possumus, nisi ad baptisma ejus respicientes vitali flumine ablui satagamus. Notandum autem, quod non tantum in regione Jordanis, sed in campestri regione illius facta vasa dicit, significans multiplicationem fidelium, quae non solum in Judaea, sed in gentium latitudine futura erat; unde: Gaudebunt campi et omnia quae in eis sunt (Psal. XCV). Et alibi: Audivimus eam in Ephrata, [Col. 0674C] invenimus eam in campis silvae (Ibid. CXXXI). Fudit ergo rex vasa domus Domini in campestri regione Jordanis, quia Dominus baptismo salutis de quo vasa misericordiae faceret, totam mundi latitudinem implevit.

VERS. 18.---Fecitque Salomon. Dictavit quod Hiram ipso opere complevit. Allegorice vero Redemptor noster in sanctis praedicatoribus et omnibus fidelibus ornatum Ecclesiae parat, et virtutum efficit opera, qui ait: Nihil sine me potestis facere (Joan. XV); et alibi: Omne enim datum optimum, et omne donum perfectum desursum, etc. (Jac. I.)

VERS. 19.---Altare aureum. Corda perfectorum internae charitatis et castitatis luce fulgentium, quorum sublimitatem significat etiam locus altaris. Stabat [Col. 0674D] enim ante ostium sancti sanctorum, ut in factura tabernaculi legimus, in quo non hostiarum sanguis neque libamina, sed thymiamata tantum incendebantur, quorum superiora ascendens operiebat arcam, atque oraculum odore suavitatis implebat. In quo sancti figurantur, qui dum neglectis temporalium cupiditatibus tota intentione coelestia quaerunt, quasi intus juxta oraculum positi sunt: nec longe remoti a velo quo templum et sancta sanctorum dirimuntur; quia corpore tantum terram incolunt, sed tota mente in coelo sunt. Ascendit autem ab hoc altari fumus incensorum infra sancta sanctorum ubi arca est recondita; ut orationes sanctorum flamma charitatis excitatae ad coelum perveniant, [Col. 0675A] ubi Christus est ad dexteram Dei sedens. Non enim in hoc altari sanguis hostiarum sed thymiama tantum incenditur, quia tales viri non habent opera carnis et sanguinis quae mactent Domino in ara cordis, sed lacrymarum et orationum vota pro desiderio regni coelestis offerunt.

VERS. 21.---Et forcipes, etc. Forcipes in usu altaris facti sunt aenei. Sed et hi quibus emundabantur lucernae, interpretationem spiritualis sensus per doctorum officia significant. Ipsa enim verba sacri eloquii ab historia in allegoriam, ab umbra in veritatem transferentes, quasi lucem scientiae in Ecclesiam super candelabrum mysticum positi multiplicant.

VERS. 22.---Et ostia coelavit. Hi sunt doctores et [Col. 0675B] sacerdotes, qui instruendo, baptizando, communicando corporis et sanguinis Domini mysteria, prima nobis Ecclesiae limina pandunt.

Sicque completum est omne. Cum verus pacificus in die novissima omnes electos resurrectionis immortalitate glorificat. Quindiu autem status hujus saeculi geritur, facit quidem Salomon domus Domini opus, sed non perficit: quia corda electorum Dominus, ut bona operentur inspirat et adjuvat, nulli tamen absque peccato esse donat, quod in futuro fidelibus reservat. Perficit vero omne opus templi sui et dedicationi aptum reddit, cum translatos de hac vita electos, aeternum perducit ad regnum: unde septem annis aedificatur, octavo perfectum dedicatur. Septem enim diebus omne tempus volvitur, octavus est [Col. 0675C] dies judicii et resurrectionis, cui convenit quod sequitur.



CAPUT V.

VERS. 1.---Intulit igitur Salomon omma, etc. (RAB.) Hoc fit cum Christus, etc., usque ad sed multae in ea mansiones ad recipiendos omnes quos timentes se et diligentes benedicit Dominus pusillis cum majoribus.

VERS. 9.---Vectium autem. (ID.) Notandum quia, etc., usque ad tanto minus interna gaudia vident.

VERS. 10.---Nihilque aliud erat. Ostendit generaliter, quod in area nihil fuit contrarium legi Domini comprehensae in duabus tabulis; sed ea tantum ibi fuisse condita quae juxta legis mandata ad cultum [Col. 0675D] unius Dei et commendationem nostrae fidei sunt typice facta, ut umbra futurorum per omnia futurae veritati testiomonium praeberet, et ea in mundo apparente finem acciperet. Erat autem in arca secundum Paulum urna aurea habens manna, quia in homine Christo habitat omnis plenitudo divinitatis corporaliter. Erat et virgo Aaron, quae excisa denuo floruerat: quia potestas omnis judicandi penes eum est, cujus judicium in humilitate passionis videbatur esse sublatum. Erat et tabulae testamenti, quia in illo sunt omnes thesauri sapientiae et scientiae absconditi. Adhaerebant et vectes quibus portabatur, quia doctores qui quondam laborabant in verbo Christi, nunc praesenti visione congaudent gloriae [Col. 0676A] Christi. Unde: Cupio dissolvi et esse cum Christo (Phil. I).

VERS. 12.---Vestiti byssinis. Per stolas byssinas candida munditiae corporalis castitas designatur: hac induuntur omnes qui Dei officio assistunt, et laudes ei ore, moribus, et actu concrepant. Cymbala enim oris confessionem, psalteria mortalitatem, citharae carnis mortificationem, et bonae actionis strenuitatem, viginti quatuor chordis, id est propheticis et apostolicis doctrinis instructae significant.

Sacerdotes. Vel doctores scilicet per centenarium et vicenarium expressi, quia legislator hoc numero suorum summam annorum complevit, et in die Pentecostes eodem numero credentes Spiritus paracleti gratiam acceperunt.

[Col. 0676B] VERS. 13.---Igitur cunctis. (RAB.) Cunctis sacerdotibus et Levitis, etc., usque ad veri sacerdotii ministerium perdiderunt.

VERS. 14.---Compleverat enim. Quia mysteria quae sub velamine latebant per adventum Christi aperiebantur credentibus, et digne accipientibus. Caeteris vero ad fidem accedere nolentibus pristina caecitas remanebat. Unde: Vobis datum est nosse mysterium regni Dei, etc. (Matth. XIII.)



CAPUT VI.

VERS. 1.---In caligine. Unde Job: Nubes latibulum ejus (Job. XXII). Et Psalmista: Caligo sub pedibus ejus: et posuit tenebras latibulum (Psal. XVII). Latibulum Domini sacra Scriptura: quae sub [Col. 0676C] parabolis et figuris coelestia gestat sacramenta. Unde: Confitebor tibi, Domine, pater coeli et terrae, quoniam abscondisti haec a sapientibus et prudentibus, et revelasti ea parvulis (Matth. XI).



CAPUT VII.

VERS. 5.---Dedicavit. (RAB.) Sanguine suo mundavit, et spirituali gratia sanctificavit Christus et diversis donis virtutum multiplicavit. Hancque dedicant filii Israel, quia quisque fidelis secundum donum sibi a Deo collatum verbo et exemplo proximos ad meliora et perfectiora convertit et provehit.

VERS. 7.---Sanctificavit. Quia Christus ea quae in lege propter infirmitatem ejus perfici non poterant, in Ecclesia perficit. Ipsa est enim atrium domus [Col. 0676D] Domini, per quam ingressus patet in coelestem Jerusalem: quia ergo holocausta et sacrificia in altari Veteris Testamenti non potuerunt offerri; quia omnia figuraliter fiebant ibi, rex noster et sacerdos erexit novum altare fidei in Ecclesia, in quo quotidie offerunt pinguia holocausta et accepta Deo sacrificia. Unde Sacrificium laudis honorificabit me, et illic iter, etc.

VERS. 8.---Fecit ergo. (RAB.) Non puto hoc aliud intelligendum, etc., usque ad in futura animarum requie, ipsius veritatis perceptione in re.

VERS. 10.---Igitur in die, etc. Hoc est post octavam scenophegiae solemnitatis diem: sicut in Regum continetur. Significat autem post illius vitae finem, et post [Col. 0677A] subbatismum animarum sanctarum, quo ante judicium quiescunt; in octava aetate, id est, resurrectionis die sanctos recepturos corpora immortalia, et in coelestibus mansionibus secundum meritorum qualitates locandos, ubi semper laetentur, laudantes Deum in omnibus bonis quae in Christo Pater contulit populo Christiano.



CAPUT VIII.

VERS. 1.---Expletis autem viginti, etc., dederat Hiram, etc. (RAB. in Paral. ex Hieron.) Reddiderat scilicet, quia cum Salomon dedisset non placuerunt. illi. Ideo Salomon propriis utilitatibus eas deputavit.

VERS. 5.---Bethoron. (RAB.) Civitas est, ad quam usque Jesus persecutus est inimicos reges in tribu [Col. 0677B] Ephraim, etc., usque ad et alius Bethoron inferior datis Levitis in possessionem.

VERS.---6.---Et omnes. Ezer, scilicet, Mageddo et Gazer et Mello, quae omnes Ecclesiae monstrant decorem: quia verus Salomon in jucunditate regni sui ad laudem et laetitiam sibi praeparavit. Interpretatur autem Mello adimpletio; Ezer separatus et sanctificatus; Mageddo coena culum ejus; Gazer praecisio vel divisio; Bethoron domus montium; Balaath ascendens. Sancta autem Ecclesia civitas est Dei vivi, ubi impletur quotidie voluntas Dei, et separata ab omni errore infidelium, sanctificatur fide et bono opere. Ibi est refectio virtutum. Ipsa discernit mundum et immundum, et a virtute vitium: et est domus montium, id est, habitatio [Col. 0677C] sanctorum, et fructu justitiae sicut palma florens ascendit de virtute in virtutem, ut videat Deum deorum in Sion (Psal. LXXXIII). Omnes vicos suos munivit Salomon, quia Christus coetus fidelium suorum gratiae suae protectione ita munit, ut hostibus suis spiritualibus resistere possint.

In Libano. (HIERON.) In templo, scilicet, quod cedrorum decore vestitum erat, unde Zacharias: Aperi, Libane, portas tuas (Zach. XI); vel regiis aedificiis quae facta erant de lignis Libani.

VERS. 10.---Ducenti. Centenarius, qui in computu digitorum, de laeva transit in dexteram, vitam significat aeternam. Quinquagenarius vero, peccatorum remissionem, et aeternam requiem, et gratiam sancti Spiritus significat: quia in psalmo ejusdem [Col. 0677D] numeri poenitentia, confessio, et remissio peccatorum describitur; et per jubilaeum requies futura. Per pentecosten vero in adventu Spiritus sancti septiformis gratia expressa.

Qui erudiebant. Quia ex utroque populo elegit Ecclesiae rectores, qui spirituali gratia illuminati, et plene edocti, remissionem peccatorum, vitamque aeternae salutis, et beatitudinem perpetuam appetendam, suo docerent exemplo.

VERS. 12.---Holocausta. (RAB.) Holocaustum totum incensum dicitur, hoc in altari crematur, cum in corde cujusque electi qui seipsum totum, scilicet, carne et corde Deo vovit, opus bonum fervente charitatis igne succenditur.

[Col. 0678A] VERS. 14.---Secundum convenientiam cujusque temporis omnia in Ecclesia disponit, ut unusquisque ordo officio suo functus digne ministret

VERS. 17.---In Asiongaber. Insula dicitur esse haud procul ab Ahila in Rubro mari, ubi classis Josaphat periit.

(RAB.) Classis quam fecit Salomon etc., usque ad per gratiam Spiritus sancti inveniunt, et eum sapientiae et consilio divina ascribentes tribuunt

VERS. 18.---In Ophir. Nomen provinciae Ophir, ab uno posteriorum Heber vocata, ex cujus stirpe venientes, a fluvio Cophene usque ad regionem Indiae quae vocatur Geria habitasse Josephus refert.



CAPUT IX.

[Col. 0678B] VERS. 1.---Regina quoque. (RAB. in Paral., tom. III.) Regina austri quae ab extremis finibus excitata venit audire sapientiam Salomonis Ecclesiam de gentibus ad Christum venturam figurabat: quae circumamicta varietate in vestitu deaurato, obliviscens populum et domum patris sui, barbara gente, non animo fuit, quia optabat sanctorum fieri concivis, unde: Surget regina austri in judicium cum generatione ista (Matth. XII).

VERS. 3.---Quod postquam, etc. Conveniunt haec Ecclesiae qua auditis miraculis Christi provocata est ad quaerendum eum. Sed postquam ad ipsum venit per baptismum et fidem consideratis Scripturae testimoniis agnovit divinitatis praesentiam, et parum ei visum est quod ante de eo audierat in [Col. 0678C] comparatione perceptae gratiae. Unde et admirando in laudem ejus prorumpit dicens: Beati viri tui, etc.

VERS. 12.---De lignis. Christus ligna pretiosa, id est, sanctos doctores, quorum viror fidei nunquam arescit, nec folia verborum decidunt, sed fructum bonorum operum temporibus suis reddunt: ponit in munimentum domus Domini et domus regiae, id est, in confirmationem Ecclesiae, et eorum undique doctrinis et exemplis vallata ruinam non sentiat. Hi quasi citharae et lyrae ad laudandum Dominum fabricati dicuntur, quia omnia quaecunque fecerint, prosperabuntur, et laudem Domini in prosperis et adversis corde et ore et opere pronuntiant, et omnia in gloriam Dei faciunt, tota die et nocte non tacent laudare nomen Domini.

[Col. 0678D] VERS. 13.---Sexcenta. Senarius per senarium multiplicatus, sexaginta facit. Centenarius quoque sexies ductus centum et sex reddit. Denarius mandatorum significat perfectionem, centenarius aeternae beatitudinis remunerationem. Desiderat enim rex nostram perfectionem, ut habeat quibus reddat perfectam mercedem, unde: Estote perfecti sicut et Pater vester coelestis perfectus est. Si vis ad vitam ingredi serva mandata (Matth. V, XIX). Et post pauca. Si vis perfectus esse, vade et vende omnia quae habes, etc., et omnis qui reliquerit domum, etc., centuplum accipiet et vitam aeteram possidebit.

Omnesque reges Arabiae. Offerunt Salomoni diversae gentes et negotiatores et omnes reges Arabiae [Col. 0679A] et satrapae terrarum aurum et argentum: quia quaeque gens et qualibet persona certatim pro viribus nostro pacifico offert rectae fidei munus, puritatem sensus, sacrae confessionis plenitudinem, eloquentiae nitorem, unde: Reges Tharsis et insulae munus offerent, etc. Et adorabunt eum omnes reges, omnes gentes servient ei (Psal. LXXI).

VERS. 15.---Fecit igitur. Quia patres utriusque Testamenti doctrina et operatione perfecti, quidquid sermone docuerunt, opere probaverunt.

Hastas aureas. Haec est armatura Dei, qua resistimus contra insidias diaboli: hanc habent praedicatores sancti, qui custodiunt domum Dei, et excubant ad ostium ejus, ne subintret hostis antiquus, unde: Lectulum Salomonis ambiunt sexaginta [Col. 0679B] for es (Prov. III).

VERS. 16.---Trecenta quoque. Perfectam fidem significat in sanctae Trinitatis confessione. Bene custodes domus Dei hastas et scuta aurea portant: quia praedicatores, qui sunt Ecclesiae custodes, claritate sapientiae splendentes, verborum jaculis inimicos confodiunt, et scuto fidei ignea tela nequissima exstinguunt.

Sex quoque brachiola. In senario bonorum operum perfectio. Sex enim diebus fecit mundum Deus, et senarius est primus perfectus numerus. Bonis vero et perfectis operibus ad coelum ascenditur.

Scabellum aureum. Sanctos virtutum splendore fulgidos, in quibus habitat Deus. Possunt quoque [Col. 0679C] per scabellum notari qui infirmi sunt in corpore Christi, sicut poenitentes, vel qui novissimi convertentur, juxta finem scilicet mundi, qui tamen sunt aurei igne tribulationum illius temporis excocti et probati.

Stantes juxta brachiola: sed et alios duodecim leunculos, etc. Quia sancti Patres quidquid in Evangelio boni fecerunt, non sibi sed Deo deputaverunt, unde: Non nobis, Domine, non nobis, sed nomini tuo da gloriam (Psal. CXIII).

Brachiola, etc. in Regum ita: Et duae manus hinc et inde tenentes sedile (III Reg. X). Haec sunt solatia divinae gratiae, quae Ecclesiam provehunt ad regnum coeleste. Vel hoc per binarium designatur, [Col. 0679D] quia in utroque Testamento hoc maxime commendatur, quod non nisi per divinum adjutorium aliquid boni potest perfici. Unde: Sine me nihil potestis facere (Joan. V).

VERS. 19.---Sex gradus. Quia doctrina et exemplo certant, ne labor insipientium in operando vacillet, sed rectitudinem in progressu virtutum fortiter conservet.

Non fuit tale solium, etc. Quia de Ecclesia scriptum est: Fortitudo et decor indumentum ejus, etc. (III Reg. X.) Et: Multae filiae congregaverunt divitias: tu supergressa es universas (Prov. XXXI).

VERS. 20.---Omnia quoque. Animae sanctorum, quae voluntati Dei deserviunt, splendore sapientiae et charitatis nitentes, continent potum aquae vivae, [Col. 0680A] quae fit in eis fons aquae salientis in vitam aeternam (Joan. IV).

Argentum. Non est in sermone verbum Dei, sed in virtute, ut in praedicatione Evangelii; non in persuasibilibus humanae sapientiae verbis, sed in ostensione spiritus et virtutis.

VERS. 21.---Siquidem naves regis ibant in Tharsis, etc. (RAB.) Christus apostolos doctores Evangelii, quos de Judaeis elegit, cum praedicatoribus de gentibus electis trina confessione, sed una fide in mundum mittit, ut in credentibus afferant sibi aurum sapietiae, argentum eloquentiae, et ebur castitatis. Simia autem est animal ingeniosum, et hominis imitatorium, et philosophos significare potest, qui verae sapientiae sensus aliquando mutant, [Col. 0680B] et in disciplinis moralis vitae edisserunt actus. Pavo, qui laudatas ostendit pennas, eos significat qui propter laudes hominum variarum virtutum species ostentant; sed praedicatorum doctrina instructi discunt benefacere intuitu solius Dei, et aptantur aeterni regis deliciis.

VERS. 25.---Quadraginta. Quadragenarius priscae legis tempora significat. Moses enim legem accepturus quadraginta diebus jejunavit, et populus per eum instructus quadraginta annis eremum circumivit. Senarius vero praesens tempus significat, in quo apostolica doctrina Novi Testamenti populum nutrit. Bene ergo per quadragenarium numerantur equi Salomonis in stabulis collocati, quia per duritiam legis veteris, coercita est insolentia prioris [Col. 0680C] populi. Duodenarius vero praesens tempus significat, in quo apostolica auctoritas populum gentium nutrit Novi Testamenti doctrina.

In Jerusalem. Visione pacis. Distantia locorum discretionem ostendit affectuum. Qui enim sunt in urbibus quadrigarum, illos significant qui diversis ecclesiae disciplinis per spirituales magistros erudiuntur. Alii vero jam eruditi, usui regis coelestis aptati praesentiam ejus habere merentur. Unde: Currus Dei decem millibus, etc. (Psal. LXXVI.) Et alibi: Ascendens super equos tuos, et equitatus tuus sanitas (Rabac. III).

Philisthinorum. Dupliciter cadentium. Philitshiim enim interpretatur ruina duplex. Hoc fit cum per absolutionem peccatorum ab inchoatione sui in [Col. 0680D] Jordane baptismatis usque ab conversionem omnium gentium ad fidem Christi redundat gratia potestatis, ut ubi defluxus fuit carnalium desideriorum, ibi stabiliatur germen virtutum; et ubi idololatria et conversatio flagitiosa populorum fuit duplex ruina, ibi per confessionem rectae fidei et cultum pietatis ad coeleste regnum surgat vita fidelium. Pertingit enim potestas ejus usque ad terminos Aegypti, id est tenebrosas mentes infidelium, quas complet lumine fidei; unde: Coram illo procident Aethiopes, etc.

VERS. 27.---Tantamque. Praebet verus Salomon in Ecclesia copiam argenti quasi tapidum, cum corda gentilium insensibilia, ad veri Dei intellectum quos lapides pro Deo coluerunt, ad meditationem legis, [Col. 0681A] et praedicationem Evangelii convertit. De quibus dicitur: Similes illis fiunt qui faciunt ea, etc. (Psal. CXIII). Et alibi: Potens est Deus de lapidibus istis suscitare filios Abrahae (Matth. III). Praebet etiam multitudinem cedrorum quasi sycomororum, quia sterilitatem gentium quae in altum se erigere non volebant, provexit ad fecunditatem bonorum operum et virtutum.

VERS. 27.---Et cedrorum. Cedrus est imputribilis natura, odore jucunda, aspectu nitida, quae accensa nitore serpentes fugat et perimit.

Reliqua vero. Quae fecit postquam legem Dei transgressus est, cum alienigenae uxores usque ad idololatriam eum pertraxerunt: multi quidem ut Salomon bene incipiunt et male desinunt, dicique beatus ante obitum nemo supremaque funera debet.



CAPUT X.
[Col. 0681B]

VERS. 8.---Reliquit consilium senum, etc. (HIERON.) Hoc aiunt Hebraei esse Banaiam filium Joiadae et Jahihel filium Achamoni, qui et Chilla vocatur: quorum consilio relicto, tractare coepit Roboam cum juvenibus, id est, Aduram, qui in sequentibus lapidatus dicitur, et similibus. Juvenem autem non aetate, sed animo saepe dicimus. Non enim erat Roboam juvenis aetate, sed sensu: qui quadragesimo primo aetatis suae anno coepit regnare.

VERS. 13.---Responditque rex, etc. Hic significat malos rectores in Ecclesia, qui terrenis cupiditatibus dediti, curam subditorum negligunt, et gaudent in multitudine sibi obsequentium. Interpretatur vero Roboam latitudo populi. Hi sunt qui latam ingrediantur [Col. 0681C] viam quae ducit ad mortem, non angustam, quae ducit ad vitam; et relicto patrum consilio quorum dicta et facta ad altitudinem perfectionis tendunt, consilio juvenum obtemperare eligunt, qui laudibus et adulationibus eos gravant, qui caeci sunt et duces caecorum, etc., unde: Vae tibi, terra cujus rex puer est, etc. (Eccl. X.)



CAPUT XI.

VERS. 21.---Amavit, etc. Habuit autem lege sibi conjunctas uxores decem et octo, concubinas vero triginta. Et filii quidem ei nati sunt decem et octo, filiae vero sexaginta.



CAPUT XII.

VERS. 2.---Anno autem quinto regni Roboam ascendit. (RAB.) Mali rectores per negligentiam suam [Col. 0681D] principem tenebrarum provocant in Ecclesiam, qui thesauros domus Domini et thesauros regis aufert, cum scientiam Scripturarum et opera virtutum subtrahit incautis et desidiosis.

VERS. 9.---Sesac rex. Byssus cilicii vel gaudium cilicii. Byssus quidem subtilitatem significat: cilicium, quod fit de pilis caprarum, peccata. In bysso ergo cilicii, versutia diabolicae fraudis in persuasione peccati. Sesac Jerosolymitanas opes aufert, cum diabolus qui callide decipit et gaudet in multitudine peccatorum, ecclesiasticos viros scientia spirituali et opere virtutis spoliat: et eos qui videbantur in Ecclesia decori, spoliatos secum in barathrum perditionis mergit.

Clypeos. Salomon scuta aurea fecit, et custodibus [Col. 0682A] domus suae tradidit, cum Christus spiritualem scientiam per duo Testamenta doctoribus Ecclesiae ad plebem tuendam commendavit. Hanc antiquus hostis per incuriam retrorsum abstrahit. Cum enim intendunt terrenis rebus, minusque curant de coelestibus, officio pristino et scientia nudatos quasi in domo propria opibus spoliatos relinquit. Tales vero cum se sensu spirituali privatos aspiciunt, per eloquentiam verborum copiam quaerunt, quorum sonoritatem velut scutorum aereorum firmitatem contra hostes pro subjectis opponunt. Sed quanto aes auro vilius, tanto inferior est eloquentia verae sapientiae fructu. Unde: Ubi plurima verba, ibi frequenter egestas (Prov. XIV).

VERS. 15.---Semeiae. Qui superius Roboam et filios [Col. 0682B] Juda de peccatis arguebat.

Addo. Qui et Abdo, hic est qui ad arguendum Jeroboam pro altari quod fecerat, a Domino missus est in Samariam, qui in via interfectus est, quia contra praeceptum Domini a pseudopropheta seductus ibidem manducavit.



CAPUT XIII.

VERS. 4.---Semeron. (RAB. ex Hieron.) Civitas est quam cepit Jesus rege illius interfecto, quam dicunt vocari nunc Sebasten oppidum Palestinae, ubi Joannis Baptistae conditae sunt reliquiae. Legimus autem in Regum, quod Amri rex Israel emerit montem Semeron a quodam Semer, et aedificaverit in vertice illius civitatem, quam ex nomine domini, scilicet Semer, Semeron appellavit.

[Col. 0682C] VERS. 19.---Bethel. (RAB.) Civitas in proximo lapide ab Elia ad dexteram euntibus Neopolim, quae prius Luza, id est Amigdalon vocabatur, et cecidit in sortem Benjamin juxta Bethan et Hai, quam expugnavit Jesus rege illius interfecto.

Ephron. Civitas est in tribu Juda. Unde et villa pergrandis Ephrea contra septentrionem in vicesisimo ab Elia milliario hactenus vocatur.

VERS. 20.---In diebus. Non Jeroboam, in cujus vicesimo anno secundum librum Regum imperavit Asa filius Abia super Judam et Jerusalem, sed Abiam, qui accepta Bethel idola reservavit Israeli in scandalum, ut Hebraei asserunt.



CAPUT XIV.

VERS. 2.---Egressus est, etc. Cum Azarias decem [Col. 0682D] regnasset annis, castra contra eum movit cum magno nimis exercitu Zareas rex Aethiopiae, ducens pedestrium quidem nonaginta millia, equestrium vero decem millia, et currus trecentos. Castris contra eum positis, cum vidisset Asa Aethiopum multitudinem, poscebat a Deo cum clamore magno victoriam, et ut tam multa hominum millia ipse perimeret. Neque enim in alio confidendum esse dicebat, quam in eo qui posset etiam paucos multorum potiores ostendere, et facere infirmos fortissimis praevalere.



CAPUT XV.

VERS. 15.---Azarias autem, etc. Azarias propheta occurrens praecepit ut paululum a via gressum itineris sustinerent, et tunc coepit ad eos [Col. 0683A] dicere, quod illa victoria fuisset eis a Deo concessa, eo quod justos se sanctosque servassent, et omnia Dei voluntate fecissent. Quos in ejus mandatis permanentes, dixit super hostibus praevalere, et habituros divina virtute felicitatem et prosperitatem; relinquentes autem religionem, in contraria devenire, futurumque tempus in quo nullus inveniretur verax propheta in eo populo, neque sacerdos, ob quam rem et civitates subvertendas, et gentem in omni terra disseminandam, et vitam miserabilem et inopem habituros.



CAPUT XVI.

VERS. 14.---Aromatibus, etc.---Haec vana famae jactantia, quam philosophi vel poetae post mortem regum suorum, vel etiam falsi Christiani obeuntibus [Col. 0683B] magistris impendunt, et haec in ignem mittunt: quia omnia gehennae ignibus obnoxia esse ostenduntur, quae hic sine utilitate et aedificatione fratrum protulerunt.

Combusserunt super eum, etc. Nota quod regibus, ut Hebraei tradunt, reverentiae causa, combustiones pretiosarum vestium simul cum aromatibus fiebant. Unde alibi: Juxta combustiones majorum facient tibi. Mos enim fuit apud veteres, ut pretiosa ornamenta regum post obitum eorum pro exsequiis in pyra urerentur, sed sine cadaveribus.



CAPUT XVII.

VERS. 3.---Ambulavit in viis David, etc. (RAB.) Ostendit eum exsecutorem fuisse sicut David divinorum mandatorum antequam peccaret in uxorem [Col. 0683C] Uriae, cujus peccati satisfactio aeternam illi memoriam comparavit.

VERS. 5.---Dedit omnis Juda munera Josaphat. Hic fideles de gentibus significat, qui relicto patrum errore, ad Christum conveniunt baptismo abluti chrismate liniti, a Christo Christianum nomen et re giam dignitatem accipientes. Unde: Vos estis genus electum, regale sacerdotium, etc. (I Petr. II.) In tempore enim Josaphat, Domini dos, vel qui est dos, vel qui est dotatus, et quia Ecclesia gentium, sanguine Christi comparata, Spiritus sancti pignore data, consortium Sponsi coelestis et societatem regni promeruit. Cui factae sunt infinitae divitiae cum diversae nationes credunt, et in acquisitione diversarum virtutum.

[Col. 0683D] VERS. 10.---Itaque factus est pavor, etc. Pro virtutibus, quae geruntur in Ecclesia, aufertur gentilium audacia, et incitantur ut deferant Christo munera fidei et censum boni operis, et piae confessionis, et pecora simplicitatis.



CAPUT XVIII.

VERS. 2.---Descenditque, etc. Hi sunt haeresiarchae qui perditorum turbam per errorum devia ducunt, et in mortis praecipitium mergunt. Josaphat affinitate conjunctus est Achab, et descendit ad eum in Samariam contra hostes in auxilium: et illos significat qui de catholicis ad haereticorum amicitiam se inclinant: qui licet a rectae fidei non recedant tramite, tamen errantium societatem atque communionem [Col. 0684A] non devitant. Contra quos dicitur: Haereticum hominem post primam et secundam correctionem devita (Tit. III). Unde Josaphat per Jehu videntem filium Anani, illius scilicet prophetae qui Asa increpaverat arguitur, qui impio praebuerat auxilium, et his qui oderunt Dominum amicitia jungeretur.

(GREG., lib. II Moral., cap. 15, tom. I.) Solium Domini angelicae potestates, etc., usque ad et tanto durius reperetur ad poenam, quanto securius viveret in culpa.



CAPUT XIX.

VERS. 10.---Omnem causam quae venerit ad vos, etc. (AUG., lib. IV de Civ., cap. 3.) Remota justitia, quid sunt regna, nisi magna latrocinia? quia et ipsa latrocinia quid sunt, nisi parva regna?



CAPUT XX.

[Col. 0684B] VERS. 1.---De Ammonitis. Idumaeos significat, sed scriptor historiae maluit quod gerebatur associatorum notare vocabulo, quam impietatem impudentium publice divulgare.

VERS. 2.---De his locis, etc. Illa loca significat quae ultra mare Salinarum sunt, quod alias stagnum Asphaliti vel mare Mortuum nominatur.

Engaddi. Vocatur usque hodie, vicus pergrandis Judaeorum juxta mare Mortuum, unde opobalsamum venit: quas Salomon nuncupat vineas Engaddi.

VERS. 16.---Ascensuri enim per clivum nomine Sis, etc. (RAB. in Paral., ex Hieron.) Qui et Jeruel secundum Hebraeos. Dicunt enim quod Sis, etc., usque ad incussus est alienigenis pavor undique.

Mystice, Moabitae, Ammonitae, et Idumaei, paganos, [Col. 0684C] Judaeos, et haereticos significant, qui gratis bellum exicitant fidelibus, et religionem Christianam auferre contendunt. Sed Josaphat, id est Christi populus, non armis corporalibus, sed spiritualibus eos aggreditur, intima cordis devotione supernum quaerens auxilium.

VERS. 25.---Venit ergo Josaphat, etc. Sancti doctores cum turba fidelium colligunt de spoliis hostium quidquid de Physica, Ethica, et Logica legendo, et scribendo, et docendo utiliter crediderunt, per sanctae Trinitatis fidem, in usum totius Ecclesiae convertunt, ut quod illi injuste et inutiliter possidebant, fideles utiliter possidentes, animarum ad salutem possideant.

VERS. 26.---Vallis benedictionis. Humilitas Ecclesiae, [Col. 0684D] ubi digne Deo laudes redduntur. Qui autem quatuor Evangeliorum instructus dogmate per baptismi fidem ad unitatem Ecclesiae pervenit, ibi rite laudans, digne Deo conversans visionem perpetuae pacis, cum laude et laetitia sempiterna introibit.



CAPUT XXI.

VERS. 2.---Omnes hi, filii Josaphat, etc. (RAB.) Imitatores operum ejus, fratre eorum Joram semper in deteriora labente, unde ipse Joram legitur eos interfecisse cum principibus Israel.

VERS. 14.---Ecce Dominus percutiet te, etc. Per Philisthaeos et Arabes qui ejus terram vastaverunt, et diripuerunt substantiam et filios pariter et uxores Joram, qui interpretatur, Quis est excelsus: qui de [Col. 0685A] religioso patre ad perfidiam declinavit, et fornicari fecit filios Juda: significat eos qui fide imbuti et baptismo regenerati, relinquunt fidei veritatem, haereticorum sequentes errorem, et alios secum pervertentes. Unde eos Elias, id est, sermo propheticus redarguit: quia omnis divinorum librorum auctoritas tales reprehendit, et merito perversitatis suae increpat contestationibus gravissimis.

VERS. 20.---Et octo annis regnavit, etc. De Joram octo annis regnasse et quadraginta vixisse; filium autem ejus Ochoziam cum regnare coepisset fuisse quadraginta duorum annorum, quod si ita est, duobus annis antequam pater ipse nasceretur, filium genuit. Sed Hebraei dicunt quod Joram qui quadraginta annis vixisse describitur et octo annis regnasse, [Col. 0685B] quod vixerit annos quadraginta et regnaverit viginti et octo. Anni enim octo qui ei in regno tribuuntur, ipsi sunt quibus regnavit antequam fratres occideret, cum adhuc innocenter viveret. Reliqui vero viginti anni, quibus postea regnavit, ideo non numerantur, quia in languore et tribulatione vixit: ideoque filio ejus tribuuntur, qui non amplius quam viginti duorum annorum secundum librum Regum esse perhibetur, ne de numerorum summa anni remanentes, in temporum computatione errorem facerent.



CAPUT XXII.

VERS. 6.---Azarias filius Joram, etc. (RAB., ex Hieron.) Qui superius Ochozias, id est, apprehendens Dominum: Azarias vero adjutorium Domini. Ideoque [Col. 0685C] secundum Hebraeos nomen mutatur in melius ei: quia secundum praeceptum Domini infirmum visitavit.

VERS. 7.---Adversum Jehu, etc. Jehu significat principatum gentium, quem Christus destinavit in sacrilegam civitatem, quae prophetas et Dominum prophetarum occidit, et apostolos persecuta est; ut eam digna ultione puniret, et phanum sacerdotum post adventum Christi destrueret, templumque subverteret: et impiam synagogam sanguinem eorum sitientem de regni culmine quasi Jezabel praecipitaret, et ipsius rectores interficeret.

VERS. 10.---Si quidem Athalia, etc. Athalia quae semen David conabatur exstinguere, et regiam stirpem delere, significat impietatem Synagogae, quae per nequitiam mentis, semini Christi insidiatur inexorabili [Col. 0685D] odio saeviens, quae aliquando regnare videbatur cum legis caeremonias temporalis observabat. Interpretatur Athalia temporalis Domini, sed Josabeth strenuitate (quae interpretatur saturitas Domini, id est Ecclesiae in qua sunt verae deliciae) servatur Joas, qui interpretatur memoria Domini, id est, Christus, in quo est memoria nominis Domini: ne per crudelitatem saevientis interimatur in sanctis, sed nutriatur in domo Joiadae pontificis, qui interpretatur dilectus Domini, id est Christus, de quo Pater ait: Hic est Filius meus dilectus, in quo mihi complacui (Matth. XVII). Cujus domus est Ecclesia, ubi in fide electorum manens quotidie facit augmentum corporis sui, ut in tempore judicii sceptrum regni et potentiam extollat adversum eos qui eum deprimebant.



CAPUT XXIII.
[Col. 0686A]

VERS. 13.---Super gradum. (RAB.) Columnam, scilicet, et basim, quam praeparaverat Salomon, et posuerat in medio basilicae, habentem quinque cubitos longitudinis, et quinque latitudinis, et tres in altum.

VERS. 16.---Pepigit autem Joiada foedus. Joiada interpretatur cognoscens Dominum, vel diligens: quia filios Israel Dominum cognoscere docuit. Pepigit ergo foedus inter Dominum populumque et regem, ut Domino scilicet obedirent, et legi ejus. Pepigit etiam inter regem et populum, ut populus erga regem fideliter ageret, et rex populum juste regeret secundum doctrinam sacerdotum et Levitarum, quorum officii fuit insinuare praecepta Domini.



CAPUT XXIV.

[Col. 0686B] VERS. 4.---Post quae placuit Joas, etc. (RAB.) Joas rex sacerdotes arguit, etc., usque ad ne per negligentiam doctorum pereat auditorum multitudo.

VERS. 7.---Et filii ejus, etc. Non quod filios tunc habuerit, quia Ochozia mortuo, eo quod non habuerat filium, omne semen regium interficere molita est, sed filios ejus sacerdotes idolorum nominat, qui templum spoliaverant, et ex ornamentis ejus idola sua exornaverant, saepe enim filii imitatores dicuntur.

VERS. 12.---At illi conducebant, etc. Hoc faciunt apostoli, quando per subjectos sibi discipulos verbi divini semina per mundum sparserunt, ut operarios voluntati Dei idoneos auditoribus praeficerent: quorum alii fabricant ligna, cum se et sibi obedientes [Col. 0686C] ligna fructifera in domo Dei praeparant. Alii sarta tecta faciebant, quando illa quae per haeresim vel schismata rupta fuerant, reaedificabant. Alii saxa caedunt, cum duros corde, et incredulos fortiter increpant. Alii metalla ferri et aeris, cum robur fidei, et confessionem catholicae veritatis ab unoquoque expetunt, ut impleatur domus Dei, juxta illud. Unicuique nostrum data est gratia secundum mensuram donationis Christi (Ephes. IV).

VERS. 14.---Reliquam partem pecuniae, etc. Videtur contrarium quod legitur in libro Regum: Verumtamen non fiebant ex eadem pecunia hydriae templi et fuscinulae (IV Reg. XII). Sed non hic dicitur, quod de eadem pecunia quae offerebatur a populo in templo Domini ad instaurationem domus Dei facta fuerunt [Col. 0686D] sacra vasa in ministerium templi et ad holocausta, sed de reliqua parte pecuniae, id est, de ea quae aliis donationibus collata fuerat. Potuit enim fieri, ut in diversis temporibus pecuniae oblatae diversae facturae materiam praeberent, sicut alia est doctrina qua rudes imbuuntur ad fidem, alia qua perfecti instruuntur ad plenitudinem.

VERS. 18.---Et facta est ira. (RAB., ex Hieron.) Tradunt Hebraei principes Juda regem ut Deum adorasse, et illum libenter accepisse: unde nimis Dominum offendit, et subito expertus est iram quam meruit. Ob hanc etiam culpam Herodes legitur in Actibus apostolorum ab angelo percussus.

VERS. 25.---Zachariae filii Joiadae, etc. (RAB.) Dominus in Evangelio Zachariam inter templum et [Col. 0687A] altare occisum memorans, etc., usque ad quae Siloam dicunt, rubra saxa monstrantes Zachariae sanguine putant esse polluta.

VERS. 26.---Insidiati vero sunt, etc. Asserunt Hebraei Ammonitas et Moabitas insidiatos esse regi Joas pro injusta nece Zachariae ad exaggerandam malitiam Israelitarum, qui ulcisci noluerunt sacerdotem Dei, quem vindicaverunt filii alienigenarum.



CAPUT XXV.

VERS. 11.---In vallem Salinarum, etc. (RAB.) Ubi sal fiebat, vel faeno salsuginis, ut multis in locis deciso et siccato et incenso, vel aquis puteorum salsis fervefactis, et ad salis firmitatem coquendo perductis. Vel aliter, ubi et Joab duodecim millia Idumoeorum percussisse legitur. Pro valle autem Salinarum [Col. 0687B] vetus editio quasi nomen regionis Gemel apposuit.

VERS. 16.---Scio, inquit, quod cogitaverit Dominus, etc. Qui neminem vult perire, sed eum qui in peccato perseverat, justo judicio damnat. Ideo ergo Amasias periit, quia admonitus per prophetam ut ageret poenitentiam, non obedivit, sed usque ad finem permansit.

VERS. 18.---Carduus qui, etc. Hanc similitudinem innuit: quia Amasias nobilissimis ortus natalibus de stirpe David veniens, propter idololatriae foeditatem degens et vilis factus propriam mensuram non considerat, sed ultra modum superbiae fastu se elevat.

VERS. 21.---Bethsames. (RAB.) In Regum dicitur Bethsames oppidum Judae: quia pertinet ad regnum Judae, id est, ad duas tribus quibus imperabat domus [Col. 0687C] David; sed secundum situm locorum pertinet ad tribum Benjamin.

VERS. 24.---Et apud Obededom, etc. Quia non solum vasa abstulit quae in domo Dei reperit, sed etiam illa quae observabant janitores et custodes templi. In Regum autem legitur, quod David elegit de filiis Obededom septuaginta duo ad ministrandum in domo Dei, et custodiam templi.

VERS. 27.---Qui postquam recessit. Ex quo prophetae consilium non audivit, neque ad Dominum converti voluit, conjuratio praeparata est et dilata, donec ad consummationem perveniret.



CAPUT XXVI.

VERS. 3.---Ozias cum regnare coepisset. Qui et [Col. 0687D] Azarias. Ozias interpretatur virtus Domini. Azarias auxilium Domini, quia quandiu recte egit, divina ope adjutus plurima bella feliciter commisit, et de hostibus triumphavit. Sed priusquam per superbiam illicita tentavit, lepra percussus nominis et honoris offuscavit dignitatem, exclusus a populo usque ad diem mortis.

VERS. 9.---Super portam vallis. (RAB.) Haec est porta Ephraim, etc., usque ad de hac autem porta et aliis portis Jerusalem in Esdra sequentes Bedam abunde diximus.

VERS. 16.---Sed cum roboratus esset, etc. Fuit Ozias primo justus, et rectum fecit in conspectu Domini: unde et hostes vicit, et multos prophetas in imperio suo habuit. Hinc quandiu vixit Zacharias sacerdos cognomento intelligens, placuit Deo cum [Col. 0688A] omni veneratione serviens in templo. Sed postquam Zacharias obiit, volens per se offerre donaria, sacerdotii dignitatem non tam pie quam audacter invasit, nec reclamantibus Levitis et sacerdotibus obedivit: unde lepra in fronte percussus est, quam sacerdos auri lamina protegebat, quam in Ezechiele jubet Dominus Thau litterae impressione signari.

Ingressusque templum Domini, quia indutus stola sacerdotali instante solemni festivitate intravit in templum ad altare aureum, oblaturus incensum secundum Josephum. Unde ante civitatem in loco qui dicitur Eroge, scissa est media pars montis ad occidentem, et sua volubilitate per quatuor stadia procedens ad orientalem restitit montem, ita ut vias clauderet, et regias urbes opprimeret. Volunt Hebraei [Col. 0688B] in anno vigesimo quinto Oziae hoc accidisse, cujus reliqui anni sunt viginti septem.

Regnavit Ozias annis quinquaginta duobus, quo tempore apud Latinos Amulcus, apud Athenienses Agamestor imperabant, quo mortuo vidit Isaias visionem sicut ipse testatur, eo scilicet tempore quo Romulus Romani imperii conditor natus est.

VERS. 23.---In agro regalium sepulcrorum. Non in regalibus sepulturis, non in civitate David. Haeretici enim atque schismatici indigni sunt societate et communione sanctae Ecclesiae, nec memoria eorum inter catholicos habetur: quia erroribus maculati, et vitiis squalidi ab eorum consortio separantur.



CAPUT XXVII.

VERS. 1.---Viginti quinque annorum erat Joatham, [Col. 0688C] etc. In principio et in fine, annos Joatham enumerat, quia sicut justitia coepit, usque ad finem perseveravit. Unde tempora vitae ejus laude digna praedicantur.

VERS. 3.---Ipse aedificavit portam, etc. Quae in Actibus apostolorum dicitur Speciosa, secundum Hebraeos et ab eis porta Joatham (quia ipse aedificavit eam) usque hodie nuncupatur.

Ophel. Turris erat non longe a templo, mirae altitudinis. Unde et Ophel, id est, tenebrarum vel nubili nomen accepit. Ubi autem in Michaea scriptum est: Et turris gregis nebulosa filiae Sion (Mich. IV, 8): In Hebraeo habetur, turris Ophel. Turris Ophel eminentiam Scripturae significat, quae in historia fundata spiritualis sensus caput inter nubila condit, dum scientiae [Col. 0688D] magnitudinem ab oculis hominum abscondit. Unde: Posuit tenebras latibulum suum (Psal. XVII). Joatham, cujus vita laudatur, Christum significat, de quo dicitur: Magnus Dominus et laudabilis nimis (Ibid., XLVII), etc. Interpretatur enim Joatham consummatus vel perfectus, et de Christo dicit Apostolus: Et consummatus, factus est omnibus obtemperantibus sibi causa salutis aeternae, etc. (Hebr. V). Ipse construxit portam domus Domini excelsam, et mysterium suae incarnationis mirabili potentia effecit, qui de se ait: Ego sum ostium. Per me si quis introierit, salvabitur (Joan. X). Haec porta excelsa vocabatur, de qua Psalmista ait: Excelsus super omnes gentes Dominus (Psal. CXII), etc.



CAPUT XXVIII.
[Col. 0689A]

VERS. 3.---In valle Benennom. (RAB.) Haec est vallis Benennom, etc., usque ad omnes enim adulterantes, quasi clibanus, corda eorum.



CAPUT XXIX.

VERS. 3.---In ipso anno, etc. (RAB.) Non aliter imitaretur David patrem suum, qui ab infantia Deo deditus in principio regni sui cultum Dei magnificavit.

Moraliter autem admonet rectores Ecclesiae, ne sint desidiosi in officio sibi commisso, sed omnia diligenter agant.

Mystice Ezechias, qui non tantum per se vel per suos opus Dei strenue gessit, imo per nuntios ad simile studium alios provocavit, Christum significat, [Col. 0689B] quod etiam nominis interpretatio testatur. Ezechias enim apprehendens Dominum, vel fortitudo Domini. Christus autem Dei virtus et Dei sapientia, qui omnes patrum praevaricationes, quae sub lege fuerant, sanguine suo diluit, et cultum pietatis in Ecclesia plane instauravit. Ipse legatos ad convocandas gentes ad fidem misit. Primum prophetas, deinde apostolos, et eorum successores: hic secundo mense pascha celebrare instituit; quia umbra legis cessante, verum pascha servare docuit, de quo Paulus ait: Etenim pascha nostrum immolatus est Christus (I Cor. V).

VERS. 6.---Peccaverunt patres nostri, etc. (HIERON., quaest. in Paral., tom. III.) Hoc plene scribitur, etc., usque ad et adorabant ad ortum solis.



CAPUT XXX.

[Col. 0689C] VERS. 1.---Misit quoque, etc. (HIERON.) Cum omni Israel publice misisset nuntios, Manasse et Ephraim latenter misit ad eos quos sciebat conversum iri posse per epistolas. Illi enim superbiores erant propter regiam dignitatem quae erat in domo Ephraim.



CAPUT XXXI.

VERS. 1.---Fregerunt simulacra, etc. Post adventum Salvatoris, non solum in Jerusalem et in Juda, sed in cunctis nationibus orbis destructa est idololatria, et diaboli corruit superbia. Et crescente numero fidelium, decrescit cultura daemoniorum, donec in fine mundi obruatur mors novissima, et regnabit Dominus solus in die illa.



CAPUT XXXII.

[Col. 0689D] VERS. 4.---Obturaverunt cunctos. Contra paganos et haereticos pugnantes, diligens cautela adhibenda est, et velanda mysteria, unde: Nolite sanctum dare canibus, neque mittatis margaritas ante porcos.

VERS. 5.---Aedificavit. (RAB. in Paral.) Christus aedificavit Ecclesiam quae est civitas Dei, etc., usque ad et disposuit doctores spiritualium bellorum principes.



CAPUT XXXIII.

VERS. 12.---Et egit poenitentiam valde coram Deo patrum suorum. (RAB.) Audita poenitentia Manasse nemo debet de Dei misericordia desperare, sed magis per poenitentiam de venia praesumere.



CAPUT XXXIV.
[Col. 0690A]

VERS. 5.---Ossa praeterea. (RAB.) Ideo combussit sacerdotes in altaribus idolorum, ut ostenderet, quia funesta erant eorum sacrificia qui non solum pecudum hostias daemoniis offerebant, sed et ipsos idololatriae tradebant. Hic significat omnes qui diaboli servitio mancipati vitam sacrilegam temporaliter finierant aeternis cruciatibus consumendos pro cujusque merito.

VERS. 22.---Ad Oldam prophetidem, etc. (HIERON.) Oldam uxor fuit Sellum avunculi patris Jeremiae, et patris Ananeel. Habitabat in secunda. Locus erat Jerosolymitanus extra murum civitatis et antemurale, qui vocabatur secunda: cujus mentio fit in Sophonia propheta.



CAPUT XXXV.
[Col. 0690B]

VERS. 1.---Fecit autem Josias in Jerusalem, etc. (RAB.) Admonemur, ut purgemus primum terram cordis nostri ab omnibus vitiis, sicque pascha Domino celebremus, non in fermento veteri, neque in fermento malitiae et nequitiae: sed in azymis sinceritatis et veritatis (I Cor. V). Mystice autem Josias, id est fortitudo Domini, Christum significat, de quo legitur: Dominus fortis et potens: Dominus potens in praelio (Psal. XXIII). Interpretatur etiam Josias salus Domini, et Christus salvum facit populum suum a peccatis eorum (Matth. I). Ipse zelo Dei mundat terram Juda et Jerusalem ab omnibus immunditiis, qui per prophetam dixit: Zelus domus tuae comedit [Col. 0690C] me (Psal. LXVIII). De quo alibi: Cujus ventilabrum in manu sua, et permundabit aream suam (Matth. III). Hic celebrat verum phase octavo decimo anno regni sui: quia octava aetate generali resurrectione donata, sanctos suos cum perfectione bonorum operum perducit ad aeternae beatitudinis denarium, ejectis prius omnibus scandalis de regno ejus.

VERS. 3.---Ponite arcam in sanctuario templi, quod aedificavit Salomon filius David rex Israel. Tradunt Hebraei arcam tempore Achaz de templo fuisse elatam, simulacris ab eo in templo missis, et in domum Sellum viri Oldae avunculi Jeremiae fuisse traductam. Non enim poterat esse simul cum simulacris.

[Col. 0690D] VERS. 18.---Non fuit Phase simile huic, etc. Quia ablatis figuris in die judicii, transibunt sancti de morte ad vitam, de corruptione ad gloriam, et in conspectu conditoris sui in coelesti Jerusalem, in aeternum gaudebunt: quia videbitur Deus deorum in Sion, quia mirificavit misericordiam suam in civitate munita.

VERS. 21.---Ad quam Deus. Quia ex verbis Jeremiae, et aliorum prophetarum potuit voluntatem Domini cognoscere, qua judicandum erat in populo peccatore. Unde et Rabsaces dixit de Sennacherib rege Assyriorum: Dominus jussit me ascendere ad terram (Psal. LXXXIII), quia prophetae praedixerant eum esse ascensurum, quod eum minime latuit

VERS. 22.---In campo Mageddo. Interfectio Josiae [Col. 0691A] qui a Pharaone Nechao interfectus est in Mageddo significat antiqui hostis persecutionem adversum praedicatores, quos neci tradere et de Ecclesia auferre conatur, ut facilius totam plebem invadere et dissipare possit. Interpretatur enim Pharao dissipans, Nechao percutiens, Mageddo de tentatione. Permittitur quippe diabolus consurgere adversum sanctos: et hoc totis viribus certat, ut tentando gregem Dei percutiens eos prius dissipando auferat, quorum solatio alii contra hostem dimicant.



CAPUT XXXVI.

VERS. 4.---Constituitque. Nechao regem Joakim constituit, imposuit mulctam terrae centum talentis argenti: quia diabolus pensum servitii a populo perditorum [Col. 0691B] expetiit, ut tam sensu quam eloquio parati sint ejus obsequio.

Et vertit. Notandum quod de eodem Joakim filio Josiae in Regum ita scriptum est: Dormivit Joakim cum patribus suis, regnavitque Joachin filius ejus pro eo (IV Reg. XXIV). Josephus tamen dicit: Dum rex Babylonis intrasset civitatem, fidem nequaquam servavit, sed juvenes fortissimos et pulchritudine decoros occidit una cum rege Joakim, quem ante murum insepultum projici jussit. Filium vero ejus Joachin constituit regem universae provinciae. Eos autem qui erant in dignitatibus constituti numero tria millia, duxit in Babylonem, inter quos erat Ezechiel adhuc puer. Hic ergo finis habuit Joakim regem qui vixit annos decem et triginta, regnavit [Col. 0691C] autem undecim annis. Successor vero regni Joakim rex nomine Ononimus regnavit mensibus tribus et diebus decem. Sciendum autem, quod cum semel quis cuilibet vitio se mancipaverit, multis dominis obnoxius erit. Unde Joakim quem Pharao ante censum sibi solvere coegit, hunc Nabuchodonosor rex Babylonis tribus annis servire compellit. Nabuchodonosor eumdem significat quem et Pharao; principem scilicet confusionis et rectorem tenebrarum harum. Cum autem diabolus aliquem sibi censum peccati solvere coegit, totum in dominium suum [Col. 0692A] redigit, et plenum servitium exigit, persuasione scilicet, delectatione, consensu, cogitatione quoque, locutione, et operatione.

(HIERON., quaest. in Paral., tom. III.) Sciendum quod nomen istius Joachin, etc., usque ad praepositorum depravati exemplis cedunt cum ipsis in praedam diaboli.

VERS. 10.---Regem vero. Sedecias significat eos qui regimen in populo Dei suscipiunt: interpretatur enim Sedecias justus Domini. Illi enim accipiunt sedem justitiae ad exercenda opera justitiae, honoris et officii accipiunt dignitatem, maxime quia filii Josiae, id est salutis Domini, per gratiam baptismi et unctionem chrismatis nuncupari merentur: sed degenerantes relabuntur in vitiorum foeditate, et se [Col. 0692B] subditos convertunt ad impietatem, nec fidem quam Deo promiserant, custodiunt, nec cum hominibus pacis foedera servant. Tales quotidie lex divina, prophetarum, et apostolorum miracula e peccatis recedere, et ad Dominum per poenitentiam reverti monent: sed semel indurati, verba salutis despiciunt, unde Deus iratus mittit contra eos regem Chaldaeorum, id est, diabolum cum satellitibus suis, id est, spiritualibus nequitiis, qui nulli parcentes aetati, nulli deferentes dignitati, quoscunque capiunt, in Babylonem, id est, in confusionem tranferunt; et domum Domini incendunt, quia fideles, qui sunt templum Dei, blasphemare compellunt. Muros Jerusalem destruunt, cum custodias pastorum decjiciunt, turres comburunt, cum praelatos per illicita desideria [Col. 0692C] exurunt: omne pretiosum demoliuntur, cum eos qui de virtutis et scientiae praerogativa sibi applaudunt, ad nihilum redigunt.

Finis libri Paralipomenon similis principio libri sacerdotis Esdrae: unde quod ibi exposuimus, hic replicare non est opus. De Cyro quoque quomodo Christum significet, et quae de eo dicantur, et quae ad ipsum referantur, in Isaia exposuimus.

(RAB. ex Beda.) Salomon templum Domini septem annis construxit in Jerusalem, etc., usque ad scilicet et civitatis Dei de qua ejecti fuerant, recipiunt.




[Col. 0691]
ESDRAE LIBER PRIMUS. (G)*





B. HIERONYMI IN ESDRAM ET NEHEMIAM PROLOGUS.

(Vide tomo VIII operum.)



CAPUT PRIMUM.
[Col. 0691D]

(BEDA in Esdram, tom. II.) Sicut Cyrus destructo Chaldaeorum imperio populum Dei liberavit, etc., usque ad quibus fidem sui nominis et spem salutis cunctis qui ad regnum suum pertinent, id est, electis, praedicat.

VERS. 2.---Et ipse praecepit mihi ut aedificarem ei domum, etc. (BEDA ubi supra.) Domus vel templum Dei in Scripturis sanctis, etc., usque ad et pariter in futuro dedicationis illius solemnia exspectent.

VERS. 3.---Quis est in vobis. (ID., ibid.) Magna in [Col. 0692D] his verbis fides regis, etc., usque ad eorumque animos et manus ad salutaria dirigeret opera.

Ascendat in Jerusalem. (ID., ibid.) Qui peccant vel saecularia curant in imo sunt: qui Deo placere desiderant, ad coelestia suspirent, omnes pompas mundi et illecebras aeternorum amore transcendant, et aedificent domum Deo in Judaea, in confessione scilicet suae iniquitatis et divinae miserationis, praeparent corda sua quae Deus habitare et illustrare dignetur, et proximos ad idem invitare verbis et exemplis nitantur.

[Col. 0693A] VERS. 4.---Et omnes. (BEDA., ibid.) Notanda distinctio verborum, etc., usque ad unde Joannes: Nos ergo debemus hujusmodi suscipere, ut cooperatores simus veritatis, etc. (III Joan. VIII.)

Adjuvent, etc. Qui temporalibus abundant, non solum pauperibus Christi necessaria debent ministrare, sed et bona quae possunt pro se libenter operari, ut utroque commodo in templo Dei quod est Ecclesia, partem mereantur habere.

VERS. 5.---Et surrexerunt. (BEDA, ibid.) Cyrus omnia praecepit, imo permisit in Jerusalem ascendere et aedificare domum Domini, etc., usque ad et ideo collatae misericordiae particeps esse meruit.

Principes. (ID., ibid.) Principum enim patrum, id est magistrorum, est opere et doctrina errantium [Col. 0693B] mentes, in studio boni operis aedificare. Scribae docti in regno coelorum, qui merita sensusque auditorum solerter examinantes, dijudicare norunt quem in quo grado ministerii ecclesiastici promoveant.

Ut ascenderent. (ID., ibid.) Quotidianis profectibus velut quibusdam gradibus ascendit ad summam virtutum quae sunt in aeternae pacis visione. Primi gradus sunt propriam vitam corrigere. Secundi de proximorum erratibus laborare. Supremi post opera bona et doctrinam gaudia perpetuae remunerationis exspectare.

VERS. 6.---Adjuverunt manus eorum in vasis. Manus aedificantium socii, qui aedificare nequeunt datis pecuniis adjuvant cum saeculares praedicatoribus [Col. 0693C] liberos suos vel familiam Domino educandam committunt, ut quod per se nequeunt, per eos qui possunt, Domino suae devotionis munus offerant.

Et jumentis. (BED., ibid.) Id est, tardioribus, etc., usque ad et quasi suppellex varia ad aedificandam domum Domini principibus patrum tribuantur.

Protulit autem. (ID., ibid.) Diversa vasorum species, etc., usque ad in libro aeternae memoriae scriptam continet in quorum figura apte subditur: Et annumeravit, etc.

VERS. 9.---Et hic est. (ID., ibid.) Quia novit Dominus numerum electorum, etc., usque ad ut priusquam poeniteant, perennem rapiantur ad poenam.



CAPUT II.

[Col. 0693D] VERS. 1.---Hi sunt, etc. Judaeae scilicet non Babyloniae. Ad hanc enim pertinebant etiam de captivorum stirpe in Babylonia lati. Toto enim animo Judaeam et Jerusalem suspirabant, quorum figuram gerit dux eorum Zorobabel, qui nomine ipso se ortum in Babylone demonstrat, sed intentione et opere civem Jerusalem. Altiori sensu filii Ecclesiae, filii sunt patriae coelestis, non solum qui Ecclesiae sacramentis jam sunt imbuti, sed etiam qui foris, id est inter impios aliquando aberrantes divina electione ante saecula praeordinati ad vitam divinae gratiae ministeriis sunt consecrandi.

Et reversi sunt in Jerusalem. (BEDA in Esdram, tom. II.) Cum enim liberati de potestate Satanae, etc., [Col. 0694A] usque ad visio autem pacis et confessio in praesenti inchoatur, et in futuro perficitur.

Unusquisque in civitatem. (ID., ibid.) Ideo vigilanter Scriptura distinxit de qua generatione captivorum soluti in patriam redierint, etc., usque ad pro quibus certa mercede remuneret.

VERS. 2.---Numerus, etc. (ID., ibid.) Populum Israel tribum Juda et Benjamin dicit, etc., usque ad una cum sacerdotibus et Levitis qui inter eos sortem habuerant, debere intelligi.

VERS. 58.---Nathinaei filii, etc. (ID., ibid.) Nathinaei qui post sacerdotes, Levitas, cantores, et janitores in ordine describuntur, ipsi tunc fuere qui nunc in Ecclesia subdiaconi vocantur, obedientes officiis Levitarum, et oblationes in templo suscipientes [Col. 0694B] a populo.

Omnes Nathinaei. (ID., ibid.) Hoc loco etiam secundum litteram gratia Dei ostenditur, qua etiam in Veteri Testamento gentiles ad salutem recipiebantur, dum exposito catalogo eorum quos veraciter ad populum Dei pertinere constabat adjuncti sunt, qui utrum ex Israel, an ex proselytis essent, ignorabatur: eorumque simul inter filios Israel numerus exponitur: etsi enim longa separatione patrum suorum a templo vel populo Dei quomodo ad eum pertinerent indicare nequierant: qui tamen data generali licentia de captivitate ascenderant, ut socii recipiebantur; gaudebant etenim caeteri Israelitae eos ob amorem communis fidei et religionis habere quasi fratres et notos, etsi in origine carnis minus [Col. 0694C] cognoscebant eos.

Allegorice autem inter poenitentes qui liberati a captivitate vitiorum ad aedificandam vel in se, vel in aliis domum Domini ascendunt, sunt nonnulli qui plurimis gravioribus peccatis astricti, qui a Deo ab omni actu pietatis et castitatis videntur alienati, ut nihili prorsus bonitatis et religionis quam a doctoribus acceperant, in eis remansisse videatur, nec possunt indicare utrum ex Israel, id est ex sancta Ecclesia fuerint generati, quia tales peccando facti sunt, quasi nunquam pertinuerint ad Spiritum sanctum, poenitendo tamen corriguntur et convertuntur, ut numerus eorum inter veros Israelitas in quibus dolus non est, conscribatur in coelis.

VERS. 61.---Et de filiis sacerdotum. (BED., ibid.) [Col. 0694D] Eadem cautela filii transmigrationis erga sacerdotes agunt, qua erga populum. Curabant enim, ut distincte patesceret qui vere ad populum Israel vel ad genus sacerdotale pertinerent, qui aut suspecti aut certa proselytorum, id est, advenarum essent stirpe procreati. Sacerdotes ergo suspectos ab altaris moverunt officio, usque dum certius eorum origo claresceret, sed nihilominus in societate transmigrantium, unanimi secum pace servaverunt.

Mystice autem quaerunt filii sacerdotum de captivitate Babylonica ascendentes scripturam genealogiae suae, nec invenientes, de sacerdotio ejiciuntur cum ministri altaris in tanta flagitia vel nefanda dogmata decidunt, ut etsi poenitendo ad salutem [Col. 0695A] animae redeant, non tamen digni sunt qui ad sacrum gradum restituantur. Etsi enim inter fideles vitam exspectent aeternam, non tamen scripturam gradus sui, quem repetere nequeunt inter perfectos sacerdotes inveniunt.

Omnis multitudo quasi vir unus, etc. (BED., ibid.) Hi eos significant qui profectu emendatioris vitae vitia superare, et virtutum culmen ascendere satagunt, nondum tamen sibi ad providendam viam regularis vitae sufficiunt, sed eorum qui in Christo praecesserunt industria coercentur et diriguntur.

Et in ipsis. (BED., ibid.) Mystice, in templo vel populo Dei sunt cantores, etc., usque ad et quasi suavitate suae vocis adjuvant aedificantes templum.

VERS. 66.---Muli eorum. (ID., ibid.) Mulus ex [Col. 0695B] asino et equa gignitur, mala ex equo et asina. Inter homines qui de captivitate ascenderant etiam animalia quibus adjuvabantur, describuntur. Et eorum sicut hominum numerus designatur, quia sunt multi in Ecclesia vel sensu tardiores, vel etiam carnales, qui tamen magistris spiritualibus devote obtemperant, et ad portanda onera fraternae necessitatis, dorsum mentis inclinant, et cum caeteris electis de confusione diabolicae captivitatis erepti, ad supernae civitatis moenia tendunt, quorum etiam numerus memoria Dei integer conservatur; unde: Imperfectum meum viderunt oculi tui (Psal. CXXXVIII). Et alibi: Homines et jumenta salvabis Domino (Ibid. XXXV).

VERS. 68.---Sponte obtulerunt in domum Dei ad, [Col. 0695C] etc. (ID., ibid.) Magnae devotionis indicium est, etc., usque ad quanto eos nec licitis uti considerant.

VERS. 69.---Secundum vires. Haec est enim mensura perfectionis, pro posse suo quemque pro Domino laborare, et statum Ecclesiae primo in se, deinde in proximis confirmare. Qui taliter conversantur, recte principes patrum vocantur, quia perfectionem vitae et doctrinae illis qui in Ecclesia per sollicitudinis studium patres vocantur altius vivendo principantur.

Auri solidos. (BED., ibid.) Aurum et argentum et vestes sacerdotales, etc., usque ad Quo enim gravius se errasse meminerunt, eo ardentius bonis operibus insistunt.

VERS. 70.---Habitaverunt ergo sacerdotes et [Col. 0695D] Levitae. Levita a Chaldaeis captivatus civitatem recipit, cum diaconus virtutem perfectionis quam a diabolo seductus perdiderat Domino donante reintegrat. In Babylone vero natus civitatem in Judaeam veniens ingreditur, cum regeneratus in Christo et bene institutus in Ecclesia acceptum semel diaconatum regulariter custodit. Sicut enim ille per Christi gratiam quasi de Chaldaea servitute liberatus est, ita hic per exsecutionem bonorum, in quibus praedecessores ejusdem gradus conversati sunt, velut ad moenia propriae virtutis vel civitatis ascendunt.

Universusque Israel. (BEDA ubi supra.) Universum Israel, non decem tribus tantum dicit, quae quondam vocabantur Israel ad distinctionem duarum quae [Col. 0696A] vocabantur Juda, etc., usque ad de quibus sibi promittunt Judaei, quod regnante Christo suo, cum caeteris suae gentis hominibus sint in Judaeam reversuri, et in toto orbe regnaturi.

Allegorice sacerdotes, Levitae, cantores, janitores, et Nathinaei, omnisque Israel in civitatibus suis habitant, cum ministri altaris et doctores et plebs Christiana in suis gradibus Deo fideliter serviunt, sive qui eodem gradu aliquando vitiis sordidato vel perdito, per poenitentiam correpti sunt, sive qui nuper de regno diaboli ad Ecclesiam venientes bonum sibi gradum acquisierunt. Suas enim civitates introierunt Levitae vel filii Israel, non solum qui eas captivati amiserant, sed etiam qui de captivis geniti ad ipsas se paterna successione pertinere didicerant. [Col. 0696B] Quicunque vero ita captivati sunt, ut nunquam reversi aliis fundos suos possidendos reliquerunt, illos significant, qui sic peccando ab Ecclesia discedunt, ut nunquam resipiscant, et aliis promissa sibi praemia relinquant; unde: Memor esto unde excideris, et age poenitentiam, et prima opera fac: sin autem venio tibi, et movebo candelabrum tuum, etc. (Apoc. II); et alibi: Tene quod habes, ut nemo accipiat coronam tuam (Ibid. III).



CAPUT III.

Jamque venerat mensis septimus. (BEDA in Esdram, tom. II.) Qui apud nos October prae caeteris legali observatione solemnis, in quo etiam celebrata est dedicatio templi. Congrue ergo cum primo civitates [Col. 0696C] suas intrassent et mansiones sibi providissent, mox in Jerusalem confluxerunt, et altare construxerunt, et eo tempore quo templum cum altari et omnibus vasis olim consecratum est, et quo ad diem consecrationis annuatim venire solebant.

Mystice. Septimus mensis gratiam Spiritus sancti significat. In hoc mense post captivitatem de civitatibus nostris in Jerusalem convenimus, cum ablatas sordes vitiorum post inchoationem bonorum operum majore ejusdem Spiritus gratia illuminamur, et in amore supernae pacis, quae in vera unitate est, accendimur. Jerusalem enim visio pacis dicitur.

VERS. 2.---Et surrexit Josue. De tribu sacerdotali, quae significat Christum verum sacerdotem, qui in sanguine suo nos a peccatis lavit, et assistit nunc [Col. 0696D] vultui Dei pro nobis.

Et fratres ejus sacerdotes. De quibus dicitur: Ite, nuntiate fratribus meis (Matth. XXVIII). Hi sunt in Ecclesia altiores, et Christo familiarius inhaerentes, Ecclesiam aedificant. Toti etiam dicitur Ecclesiae: Vos autem genus electum, regale sacerdotium (I Petr. II). Sunt enim electi membra summi sacerdotis, corpora sua offerentes hostiam vivam.

Et aedificaverunt. (BED., ubi supra.) Magna provisione primo altare aedificaverunt, etc., usque ad sed Christum apud Patrem advocatum non habuerunt.

VERS. 3.---Bases suas. (ID., ibid.) Corda scilicet electorum ad suscipienda fidei sacramenta praeceptis [Col. 0697A] magistorum quasi ferramentis fabrorum praeparata, etc., usque ad cum fideles corda et corpora ad exercendum operando quod credunt, humili intentione submittunt.

Et obtulerunt. (BEDA., ibid.) Mane et vespere offerimus holocaustum Domino super altare ejus, etc., usque ad juxta illud: Dirigatur oratio mea sicut incensum in conspectu tuo, elevatio manuum tuarum sacrificium vespertinum (Psal. CXL).

VERS. 4.---Feceruntque. (ID., ibid.) Qui de Babylone in Jerusalem ascenderant, etc., usque ad et alibi: Non habemus hic manentem civitatem, sed futuram inquirimus (Hebr. XIII).

Solemnitatem tabernaculorum. Quae Graece scenophegia, [Col. 0697B] id est fixio tabernaculorum dicitur, quae incipit quinto decimo die mensis septimi, et durat septem diebus: in quibus praecepit Dominus populum in tabernaculis habitare, et quotidie legem scrutantes holocausta Domino offerre: quia quondam in tabernaculis scilicet morabantur in solitudine praedicante legem Mosi, et crebro sibi Deo apparente, diu exspectantes promissam requiem, ne unquam scilicet tanti beneficii gratia in oblivionem veniret.

Per ordinem. Quia quidquid inordinate geritur, meritum perfectionis amittit: quia honor regis judicium diligit. Quae enim in honorem summi regis agimus certi, necesse est discretione judicii, quando vel quantum sint agenda, distinguamus.

[Col. 0697C] VERS. 5.---In Kalendis, quam in universis, etc. Scilicet initiis mensium in ortu lunae, a quo semper Hebraei menses incipiebant, nullos menses exceptis lunaribus habentes: unde pro Kalendis Graeci melius neomenias, id est novilunia vocant. Si autem menses propter dies triginta quibus implentur, significant plenitudinem operum lucis, quando in fide sanctae Trinitatis Decalogi praecepta perficimus, quid exordia mensium, in quibus luna, ut denuo luceat, nuper a sole dicitur accendi, nisi initia designant bonae operationis, quae donante conditoris gratia, quasi solis justitiae praesentia percipimus? Ob cujus significantiam divinae illustrationis sine qua nihil boni inchoare vel perficere valeamus. Deus omnes Kalendas, id est exordia mensium celebrari praecepit; unde: Canite [Col. 0697D] initio mensis tuba in insigni die solemnitatis vestrae (Psal. LXXX). Bene autem dicitur, quia peracta festivitate tabernaculorum filii transmigrationis faciebant holocaustum juge, etc. Quia postquam animus semel huic mundo perfecte abrenuntiaverit, oportet ut totum se impendat obsequio divinae voluntatis.

VERS. 6.---A primo die. Ab exordio divinae scilicet inspirationis, qua humana conscientia immutatur, et voluptatibus neglectis, in ea sola quae Domini sunt, inardescit, sicut apostoli qui Spiritu sancto inflammati, quasi holocaustum facti, omnibus linguis praedicabant magnalia Dei. Hinc apud Hebraeos septimus mensis novus annus vocatur: quia per Spiritum sanctum fidelibus datur, ut novum charitatis [Col. 0698A] impleant mandatum, et canticum novum in aedificatione domus Dei reddant.

Notandum autem quod mense septimo congregatus est populus in Jerusalem, et congregatis omnibus Josue Zorobabel cum fratribus suis altare aedificasse, et a primo die septimi mensis holocaustum obtulisse referuntur: unde colligitur hoc altare ex lapidibus impolitis citissime compositum: non sicut olim de ligno fabrefactum, et aereis laminis coopertum. Non enim aliter etiam plurima fabricantium turba instante potuit una die incipi et perfici, et ad offerendum holocaustum praeparari. In libro enim Machabaeorum de lapidibus factum dicitur: Et acceperunt lapides integros secundum legem, et aedificaverunt altare novum secundum illud quod prius fuit [Col. 0698B] (I Mach. IV).

Notandum quod initium quintae aetatis sicut quatuor praecedentium oblatis Domino holocaustis consecratur. In prima enim protomartyr Abel primus omnium electorum de primogenitis ovium Deo holocaustum obtulit et ingressum nascentis saeculi primo hostiis pecorum, tandem proprio cruore dedicavit. Secundae aetatis ortum Noe oblatis Deo holocaustis de his quae fuerant in arca consecravit. Tertiam aetatem Melchisedech et Abraham hic in pane et vino, ille proprio filio oblato sacrarunt. Quartam aetatem David Domino consecravit, aedificato altari in area Hornae Jebusaei, et oblatis Deo holocaustis, quibus eum quem populum numerando offenderat placaret; ubi Abraham perhibetur filium obtulisse, et post [Col. 0698C] aedificato a Salomone templo altare holocaustorum constat esse locatum. Quintae nunc aetatis exordium Josue et Zorobabel aedificato ibidem altari, et oblatis Deo holocaustis, mox excusso captivitatis jugo obtulerunt, et postea jugi holocausto Dominum sibi placaverunt. Haec omnia in figura praecesserunt ejus qui in sexta aetate hostia suae carnis totum mundum redemit.

VERS. 7.---Dederunt autem. (BEDA ubi supra.) Qui de captivitate liberati Jerosolymam venerant, etc., usque ad Fundatio templi illos significat, qui nuper conversi locum praeparant Domino in se; unde: Membra vestra templum sunt Spiritus sancti, etc. (I Cor. VI.)

Latomis. (ID., ibid.) Latomi sunt in constructione [Col. 0698D] domus Dei, qui corda proximorum docendo vel increpando instruunt, etc., usque ad et tabernaculum de cortinis et tabulis compositum.

Caementariis. (ID., ibid.) Caementarii sunt praedicatores, qui dum eos quos bonis operibus instituunt, copula charitatis ad invicem nectunt, quasi quadratos politosque lapides, ne ordinem compositionis reserant caementi infusione conjungunt, dicentes: Ante omnia autem mutuam in vobismetipsis continuam charitatem habentes, etc. (I Petr. IV). Inde Paulus: Super omnia autem habete charitatem, quod est vinculum perfectionis (Col. III).

Sidoniis Tyriisque. (ID., ibid.) Sidonii quoque et Tyrii praedicatores repraesentant, qui homines in [Col. 0699A] gloria quondam saeculi sublimes et candidos securi sermonis Dei, de statu primae conversationis dejiciunt, ut salubriter prostratos, et quasi ab humore corruptivo ingeniti sensus excoctos, ab omni vitiorum fortitudine corrigant, et in ornatum vel in munimentum Ecclesiae exigunt. Unde in psalmo qui inscribitur in consummatione tabernaculi: Vox Domini confringentis cedros (Psal. II).

Sidoniis Tyriisque. (BEDA.,ibid.) Dant principes patrum, etc., usque ad quia pressuram in mundo habent, quamvis confidentes, quia Dominus vicit mundum.

Ut deferrent ligna. (ID., ibid.) Deferunt ligna excisa in mare, etc., usque ad et per reconciliationem sacerdotum Ecclesiae aggregamur.

Joppe. Unde scilicet per terram ad opus templi [Col. 0699B] deferrentur, sicut in prima templi structura factum est, sed Salomon regali potentia a rege Hiram quae voluit, facile obtinuit: hi autem de captivitate redeuntes et regni potentiam non habentes cuncta emebant.

Anno autem. (BEDA ubi supra.) Cum supra dicatur quod septimo mense venerunt in Jerusalem, etc., usque ad aut resurrectionem corporum quam bene operantes speramus, denuntiat.

VERS. 8.---In Jerusalem. Locum scilicet templi quo templum aedificare cupiebant. Falluntur enim Judaei qui dicunt nunquam parietes templi, sed solum tectum a Chaldaeis fuisse subversum, cum pateat Esdram filium transmigrationis templum fecisse a fundamentis.

[Col. 0699C] Et omnis qui. Magna devotio totius populi. Gaudebant enim se de captivitate rediisse, et quantum superbae civitatis flagitia horrebant, tantum Jerusalem videre cupiebant decorem: quantum fana abominabantur, tantum templum Dei restaurari conabantur. Sic non solum episcopi et presbyteri plebem fidelium, id est Dei domum debent aedificare, sed etiam populus de captivitate vitiorum ad visionem verae pacis vocatus, ministerium verbi ab his qui docere noverunt, debet eligere, qui scilicet ministri verbi, id est Levitae a viginti annis et supra constituuntur: quia tales sunt ad praedicandum constituti et praeferendi, qui Decalogum non solum faciendo auditoribus ostendant, sed etiam puritatem et integritatem cordis in conspectu Dei intemeratam custodiant.

[Col. 0699D] A viginti annis. (BEDA ubi supra.) Non est dubitandum ibi statum Ecclesiae per spiritum sumere projectum, etc., usque ad Zorobabel vero de tribu regia orti sunt.

VERS. 9.---Stetitque. (ID., ibid.) Non filius Josedec, etc., usque ad Laudant etiam per manum David regis, cum opera Christi quae per carnem gessit, diligenter attendunt et imitantur, quantum possunt.

VERS. 10.---Steterunt sacerdotes in ornatu suo. (ID., ibid.) Magna omnium personarum devotio ostenditur, cum fundato templo omnes juxta gradum suum misericordiam Domini laudant. Sacerdotes quidem sanctis vestibus ornati, sicut adhuc stante templo consueverant, [Col. 0700A] tubis personantes et cor populi ad suavitatem supernae laudis accendentes; Levitae in cymbalis bene sonantibus hymnos Domino concinentes; populus communi clamore Deum laudando affectum cordis ostendens.

VERS. 11.---Et concinebant in hymnis. In organis, scilicet quae ipse fecit, vel psalmis quos instituit, vel quia David in collocatione arcae principem fecit ad confitendum Domino, Asaph et fratres ejus, ut Verba Dierum testantur, de quo rursum dicitur: quia filii ejus sub manu ipsius erant prophetantes juxta regem (I Paral. XV, XVI). Merito hic cum filii Asaph laudarent et confiterentur Domino per manum David, juxta dispositionem ejus hoc fecisse intelligendi sunt.

VERS. 12.---Flebant (BEDA ubi supra), scilicet [Col. 0700B] cernentes quantum pauperies illius temporis a magnifica quondam Salomonis potentia, qua prius templum fundatum est, distaret, etc., usque ad In secunda Christus et apostoli gratiam Novi Testamenti et regni coelestis introitum nuntiant.

(ID., ibid.) Flebant in aedificatione templi spiritualis, etc., usque ad nec inter augmenta piorum desunt tentamenta pravorum, qui vel bonum ficte ostendendo, vel aperte malum ingerendo, sanctos laedere conentur.



CAPUT IV.

VERS. 1.---Audierunt autem hostes Judae et Benjamin, etc. (BED. in Esdr.) Hostes Judae et Benjamin Samaritas dicit, etc., usque ad qui ad dexteram judicis benedictionem et regnum aeternum percepturi [Col. 0700C] sunt. Dicunt ergo:

VERS. 2.---Aedificemus vobis. (ID., ibid.) Cum affectant haeretici auctoritatem sibi praedicandi inter catholicos tribui, etc., usque ad in aperti persona hostis accerrime impugnavit.

Non est nobis. Non est haereticorum aedificare Ecclesiam a qua sunt alieni, sed tantum eorum qui Christo vero regi et sacerdoti adhaerentes, principes patrum vocari meruerunt, et pro pia cura quam habent erga eos qui Christum videre desiderant.

VERS. 3.---Factum est autem. (ID., ibid.) Quoties haeretici non solum in civitatibus, sed etiam in provinciis perverse docendo vel etiam saeviendo dogma confessionis verae impediebant, etc., usque ad sapientibus architectis reaedificandae post captivitatem [Col. 0700D] ejusdem domus copia suppeteret.

VERS. 4.---Populi Judae. Populum Juda, id est confidentem et glorificantem, dicit eum qui integramente Domino aedificare, id est ad voluntatem ejus faciendam et gloriam quaerendam omnium quos potest animos et ora convertere quaerit.

VERS. 5.---Conduxerunt. (ID., ibid.) Notanda distinctio verborum, etc., usque ad cum principum terrenorum contra Ecclesiam praesidia acquirunt, quod quantum noceat fidei, tempore Arianae perfidiae luce clarius innotuit.

In regno autem Assueri. (ID., ibid.) Hunc Artaxerxem, etc., usque ad sed quasi minoris potentiae illum haec tractare et decernere permisit.

[Col. 0701A] (BEDA., ibid.) Artaxerxes cui suadetur et suasus praecepit ne Jerusalem aedificetur, etc., usque ad denuo superatis hostibus qui proxima tenebant loca, possederunt.

VERS. 14.---Laesiones. Quia nequeunt sufferre, qui regnum diaboli conantur impugnare, timent bella concitari in Ecclesia, ne haereses et fallaciae eorum cum dogmate gentilium debellentur, duce illo qui ait: Non veni pacem mittere, sed gladium (Matth. XVI). Et iterum: Ignem veni mittere in terram (Luc. XII), etc., gladium, scilicet verbi Dei quo adversarios sternat, ignem charitatis, quo suorum corda accendens omnia contrariae sectae arma et scuta comburat.

Quoniam urbs. (BEDA ubi supra.) Ipsi hostes iterum de civitate Domini confitentur, etc., usque ad id est [Col. 0701B] inchoationem et perfectionem honorum Deo a quo acceperant bene vivendo et gratias agendo referunt.

VERS. 16---Trans fluvium. Euphratem scilicet, intra quem Syria est, qui baptismum significat, quia unus est de quatuor fluminibus paradisi, qui totum orbem irrigant, sicut quatuor evangelistae ab uno fonte vitae, id est Christo inspirati, consona voce cunctis gentibus lavacrum salutis praedicant, vel quia Euphrates frugifer interpretatur: quod congruit sacramento quo orbis ablutus et sanctificatus fructum animarum, tricesimum, sexagesimum et centesimum Deo gignit.

VERS. 17.---Verbum misit rex ad Reum Beelteem. (BEDA ubi supra.) Quaerit rex Persarum, etc., usque ad qui Ecclesiam persequuntur et prohibent aedificari.

[Col. 0701C] Habitatores Samariae. Habitant hostes Jerosolymorum in Samaria, quae interpretatur custodia, non quod praecepta fidei et veritatis custodiant, qui visioni verae pacis obstinate repugnant, sed quia custodiam virtutum penes se manere jactant, cum adversus moenia pacis per haeresim pugnant.

VERS. 23.---Itaque exemplum. (BEDA, ibid.) Patet ordo historiae, etc., usque ad et rex tantum prohibuisset construi civitatem.



CAPUT V.

Prophetaverunt. (BEDA, lib. II in Esdram, tom. II.) In libris eorum plenius scriptum est, etc., usque ad Zorobabel quoque et Jesus, et populus qui cum [Col. 0701D] eis erat, non minoris fuisse fidei probantur, qui prophetas jubentes magis audierunt quam prohibentis imperium.

VERS. 2.---Zorobabel. (ID., ibid.) Ortus in Babylone, etc., usque ad Unusquisque etiam cum Deum invocans non aliud quaerit quam ipsum, potest eum Salathiel vocare.

Et Josue. (ID., ibid.) Josue vel Jesus interpretatur Salvator. Josedec Dominus justus. Hic quidem, sicut filius Nun, Christum significat; uterque enim populum in terram promissionis, ille de longo incolatu eremi, hic de longiore captivitatis servitio introduxit. Sic verus Jesus electos suos ab omnibus malis eruens, ad superni regni promissa gaudia inducit, [Col. 0702A] qui est filius Josedec, id est Domini justi, de quo dicitur: Dominus justus concidet cervices peccatorum, etc. (Psal. XII.)

VERS. 3.---In ipso. (ID., ibid.) Patet littera textus, quia confortati verbis prophetarum, optimates Judaeo rum non potuerunt hostium infestationibus a sancto opere praepediri, a quo quiescentibus adhuc prophetis, timore hostium cessaverant, sicut nunc in Ecclesia geritur, dum hi qui malignorum spirituum, vel hominum insidiis retardati, tardiores aliquando ad opus bonum fuerunt, repente verbis doctorum vel divinarum Scripturarum correpti, nullis tentationum machinis possunt vinci, vel a proposito intentionis revocari.

VERS. 4.---Ad quod respondimus. (ID., ibid.) Videtur [Col. 0702B] qui hoc scripsit praesens affuisse, cum Esdras dicatur scripsisse, qui non tunc Jerosolymis fuisse, sed multo post, regnante Artaxerxe, illuc venisse reperitur. Aut ergo tunc vere ibi fuit, et facto templo Babyloniam rediit, ut plures de filiis Israel in Jerusalem reduceret, aut se aedificantibus jungit, quasi suum sit quod erga fratres agitur, vel quod ipsi agunt, sicut Apostolus ait: Nos qui vivimus, qui residui sumus in adventu Domini, non praeveniemus, etc. (I Thes. IV).

VERS. 6.---Exemplar epistolae. (ID., ibid.) Multum dissimilis est haec epistola illi, etc., usque ad et tandem cognoscentes quod hoc a Deo coeli et terrae, qui solus vere est Deus, originem sumpsit, sacrificiis ejus communicant, et aedificium juvare laetantur.

[Col. 0702C] VERS. 8.---Lapide impolito. (ID., ibid.) Novo scilicet, quem impolitum repererunt, sed poliendo aedificio aptaverunt, etc., usque ad alter idololatriae mancipatus nulla spiritualium architectorum industria, nullo pietatis cultu deformitatem agrestis et terrenae mentis exuerat.

Et ligna ponuntur in parietibus, opusque, etc. (ID., ibid.) Ligna quae ad ornamentum vel munimentum templi ponuntur, eamdem sanctorum vitam in ornatu Ecclesiae quam et lapides designant: de quibus dicitur: Exsultabunt omnia ligna silvarum, etc.



CAPUT VI.

VERS. 1.---Tunc Darius. (BEDA in Esdram, lib. II, tom. II.) Josephus nomen loci in quo hae Cyri litterae [Col. 0702D] sint inventae, ita posuit; et inventus est in Egbathanis constructa urbe in regione Mediae codex. Porro alia translatio sic habet: In Egbathana in aedificio tutissimo regionis Medorum: unde videtur quod nomen Medena non aliud quam Mediam significat.

VERS. 3.---Ut ponant fundamenta. (ID., ibid.) Non est nobis exponendum, etc., usque ad aut de porticu domus Domini quae erant ante faciem templi. De qua Scriptura cum palatium Salomonis fabricaretur, ita memorat: Fecit atrium, etc. (III Reg. VII).

VERS. 5.---Reddantur. (ID., ibid.) Darius perfectas litteras auctoritate sua confirmat compescens omnes Judaeorum adversarios, et templum in loco suo aedificari jubet, etc.

[Col. 0703A] VERS. 6.---Nunc ergo. Significat Artaxerxes, qui domum Dei et civitatem aedificari vetat, eos qui constructioni Ecclesiae sanctae motis persecutionibus contradicunt, inter quas Ecclesia maxime martyrum victoria floruit. Darius autem piam illorum regum devotionem, qui agnita fidei Christianae pietate non resistere, sed suis decretis eam adjuvare curabant, e quibus multi interdictis persecutionibus priorum, seipsos cum subjectis populis ejusdem fidei sacramentis consecrari voluerunt: quibus bene convenit quod Darius adjungit: Sed a me praeceptum est quod, etc. Quis enim explicare valeat quantum Ecclesia liberalitate regum adjuta sit et locupletata?

VERS. 8.---Ut de arca. (BEDA, ibid.) De arca regis ad opus Dei sumptus tribuuntur, etc., usque ad quid [Col. 0703B] Cyrillus, quid Joannes, quid caeteri sancti dixerunt: edoctum se a senioribus Judaeorum, id est, confitentium et laudantium Deum probavit.

Vitulos et agnos. (ID., ibid.) Haec animalia quae munda sunt, etc., usque ad quidquid a viris Ecclesiae salubre didicerit, totum in divinum cultum impendit.

VERS. 9.---Secundum ritum. Quia tunc tantum vota offerentium accepta erunt, cum secundum catholicae pacis ritum offeruntur; quae autem gentili superstitione vel haeretica permista sunt, bona non sunt.

VERS. 10.---Orentque. Secundum illud Apostoli: Obsecro ergo primo omnium fieri obsecrationes et orationes, postulationes gratiarumque actiones pro omnibus [Col. 0703C] hominibus, pro regibus, et omnibus qui in sublimitate sunt (I Tim. II).

VERS. 11.---A me ergo. Gravissima poena voluit eum punire qui decretum mutaret, damno scilicet omnium quae haberet et animae suae, quam etiam ligno confixus longo cruciatu amitteret.

Mystice autem opera nostra lignis comparantur, bona fructiferis, prava autem salicibus et incendio dignis, tolliturque lignum de domo ejus, qui holocaustis Domini contradicit, et erigitur, et ipse in eo configitur, cum opera eorum qui paci Ecclesiae repugnant omnibus manifeste, quam sint inutilia et perversa patescunt: et ipsi in eis non vitae gaudium, sed mortis laqueum acquisisse probantur. Domus quoque talium publicatur, id est, publico censu [Col. 0703D] proscribitur: cum corpora eorum qum quibus in hac vita remanserunt, in resurrectione perpetuo punienda tormento saevis exactoribus, immundis spiritibus in potestate traduntur.

VERS. 12.---Deus autem. Decretum suum divinae potentiae confirmari desiderat, et ipse ut homo temporali regno praeditus pro pace domus Dei publica lege omnia quae potest facit. Quod nunc quoque in Ecclesia geritur, cum terrenae potestates ad fidem conversae pro statu Ecclesiae publica edicta proponunt, et hanc Domino juvante et inimicos debellante placidam pacem semper habere capiunt.

VERS. 14.---Juxta prophetiam. Praedixerant enim, quia si aedificando templo insisterent, mox donante [Col. 0704A] Domino et opus ipsum complerent, et bonis omnibus abundarent.

(BEDA ubi supra.) Nemo quod Aggaeus dicit sub Dario rege jacta esse templi fundamenta, etc., usque ad aliquando separatim sub nomine gazophylaciorum, vel exedrarum, vel porticuum, vel atriorum; unde: Qui statis in domo Domini, in atriis domus Dei nostri (Psal. CXXXIII).

Et Artaxerxe. Quaeritur quomodo, jubente Artaxerxe, dicatur domus constructa, cum statim subjungitur eam, regnante adhuc Dario, fuisse completam et dedicatam, nisi forte credendum est etiam Artaxerxem, misso auro et argento, jussisse: ubi si quid minus in aedificio vel ornatu templi vel vasorum esset completum, perficeretur. Nam Esdra illuc properante, [Col. 0704B] scriptum est quod idem rex cum principibus vel consiliariis suis plurimum auri et argenti et vasorum miserit ad templum.

VERS. 15.---Mensis Adar. (BEDA, ibid.) Cujus tertia die domus completa est, usque ad in quibus eminentiora cuncta fuere completa.

(ID., ibid.) Templum vero quanquam electam animam significat propter inhabitantem in se Spiritum Christi, etc., usque ad a superiore quoque in tertium penetramus, cum beatitudinem animarum etiam corporum immortalium perceptione cumulamus.

VERS. 16.---Fecerunt autem. Merito gaudent filii transmigrationis, etc., usque ad quia omnes ordines Ecclesiae reconciliatis per poenitentiam peccatoribus gaudent.

[Col. 0704C] VERS. 17.---Et obtulerunt. Offerunt in dedicatione hostias, cum pro errantium conversione Deo gratias agunt, cum multi conspecta devotione eorum ad majora se virtutum opera accingunt, ne sint segniores eis in operando, quibus innocentiores fuerunt minus peccando. Multi etiam qui in fide praecesserunt, ferventiora novitiorum studia aemulantur.

Hircos caprarum. Hirci in hac vita offeruntur pro peccato, cum electi Deo supplicant, ut liberentur a peccatis: offeruntur in futuro, cum gratias agunt qui liberati sunt, ideoque misericordias Domini in aeternum cantabunt (Psal. LXXXVIII); quia semper miseros se fuisse et dono ejus liberatos esse memorabunt.

Pro peccato. Pro peccato etiam totius Israel offerunt, [Col. 0704D] quia oportet sic eos qui nobiscum sunt, bonis favere; sic illorum bona imitando, nostra facere, ut etiam pro statu totius Ecclesiae Dominum deprecemur. Unde in oratione Dominica nemo sibi specialiter aliquid petit, sed omnibus qui eumdem Patrem habent in coelis. Item, aedificato templo, dedicatio sequitur, cum completa in fine saeculi summa electorum perveniet ad gratiam coelestium praemiorum, in qua hostiae offeruntur: de quibus eadem domus, id est Ecclesia, post captivitatem mortalis aerumnae reaedificata per gloriam immortalitatis dicit: Dirupisti, Domine, vincula mea, tibi sacrificabo hostiam laudis (Psal. CXV). Et quia offeruntur non solum pro donis virtutum, sed et pro mundanis sordibus vitiorum: [Col. 0705A] bene post vitulos, arietes et agnos hirci pro peccato totius Israel offeruntur: gratia enim de qua virtutum beneficia confert, etiam scelera aufert. Nec in domo Dei habet Pelagius locum, qui se suosque persuadebat libertate arbitrii vel liberari a malis, vel confirmari posse in bonis.

VERS. 18.---Et statuerunt. Ordo poscebat ut, domo Dei aedificata, mox sacerdotes et Levitae qui in ea ministrarent, ordinarentur. Quod observandum est his qui magnifice monasteria construunt, ut in his doctores instituant, qui ad opera Dei populum hortentur, non ibi suis voluptatibus serviant.

Sacerdotes. (BEDA ubi supra.) Quod dicit sacerdotes in ordinibus suis, etc., usque ad si ad praemia Domini una cum eis pervenire curamus.

[Col. 0705B] VERS. 19.---Fecerunt autem filii. Ideo specialiter aedificata et dedicata domo Domini celebratio paschae memoratur, cum nulli dubium esset tum religiosos pascha suo tempore celebrare, ut mystice insinuaretur hanc esse summam perfectionis, cum praeteritis omnibus mundi illecebris tota semper intentione mentis alterius vitae meditamur ingressum. Pascha enim transitus interpretatur, quia filii Israel in eo per immolationem agni de Aegyptiaca servitute ad libertatem transierunt, vel ipse agnus, id est Christus, pro nobis immolatus transivit ex hoc mundo ad Patrem, quod imitamur cum ab infimis voluptatibus ad coelestia quaerenda transimus, et vere perficimus, cum a carnis ergastulo soluti coeleste regnum intramus.

[Col. 0705C] (BEDA, ibid.) Quare de pascha post aedificatam domum refertur, etc., usque ad quanto diutius terram cordis virtute vacuam possedit.

VERS. 22.---Et fecerunt solemnitatem. (ID., ibid.) Potest hoc in loco celebratio paschae ad tempus nostrae resurrectionis typice referri, etc., usque ad cujus nobis septilormem Propheta gratiam commendat.

Septem diebus. Quia per omne saeculi tempus in sinceritate et veritate, imo in omnibus bonorum victimis et holocaustis vita ducenda est: quia Christus paschali tempore transitorie mortem gustavit, sed aeterna resurrectionis virtute devicit.

In laetitia. Haec est enim maxima nunc et in futuro justorum laetitia, perfectum esse opus justitiae vel Ecclesiae, conversis etiam gentilibus, qui olim resistebant [Col. 0705D] et ad adjuvandum ejus statum, confirmandam Christianae religionis pacem per mundum.



CAPUT VII.

VERS. 1.---Post haec autem. (Beda in Esdram, tom. II.) Hucusque reditus populi de Babylone in Jerusalem, etc., usque ad haberent unde ipsi moniti intus discerent restaurari, unde sequitur:

Post haec. (BEDA, ibid.) Hunc Artaxerxem sub quo Esdras de Babylonia Jerosolymam ascendit, Josephus putat esse Xerxem filium Darii, qui post illum regnavit: sed chronicorum libri successorem ejusdem Xerxis. Regnavit autem Darius, sub quo aedificatum est templum, annos sex et trigenta, post quem Xerxes annos viginti, post quem Archabanus menses septem [Col. 0706A] quos chronographi pro anno posuere: post hunc Artaxerxes annis quadraginta.

(ID., ibid.) Scriba velox in lege Moysi appellatur Esdras, etc., usque ad priores autem litterae remanserunt apud Samaritas, quibus illos quinque libros Mosi quos solos de Scriptura sancta receperant, scribere solebant.

VERS. 7.---Et ascenderunt. (ID., ibid.) Notandum quod in capite hujus libri scriptum est quod ad permissionem Cyri ascenderunt de Babylone Zorobabel et Josue, etc., usque ad perpetuam ad coelestem patriam pervenientibus do.

VERS. 9.---Quia in primo. (ID., ibid.) Prima die mensis coepit ascendere de Babylone, etc., usque ad velut post quatuor menses lucidae actionis, quos in via pergimus, [Col. 0706B] quintum mensem perpetuae remunerationis in luce patriae coelestis agimus.

(ID., ibid.) Primo mense coepit Esdras ascendere de Babylone, etc., usque ad superna promissa veniamus.

Juxta manum Dei. Confirmatus scilicet gratia et protectione divina, qua prospere coepta perficeret. Sic et Christus, quia Deus erat in Christo mundum reconcilians sibi, manus quoque Dei super ejus humanitatem fuit, qua in passione exaltatus, et ad moenia supernae civitatis ascendit, et fidelibus suis iter patefecit.

VERS. 10.---Esdras autem paravit. Magna virtus hominis parare cor suum ad obsequium divinae voluntatis, et dicere posse: Paratum cor meum, Deus, paratum cor meum (Psal. LVI).

(BEDA, ibid.) Christus quoque paravit cor suum, ut [Col. 0706C] investigaret legem Domini, quia talem sibi hominem suscipere divinitus praevidit, qui non solum sine peccato, sed etiam plenus esset gratia et veritate: qui nulla sibi repugnante lege peccati, legem Dei absque ulla mentis vel carnis contradictione servet; unde: In capite libri scriptum est de me, etc. (Psal. XXXIX.) Item Dominus investigavit legem Dei, quia abjectis Pharisaeorum traditionibus Scripturam sanctam mystice intelligere docuit, et decreta Evangelii quae attulit magis perfecta et Deo accepta quam ea quae per Moysen praemiserat, ostendit. Unde: Audistis quia dictum est antiquis: Diliges amicum tuum, et odio habetis inimicum tuum. Ego autem dico vobis: Diligite inimicos vestros, etc.

VERS. 12.---Artaxerxes rex. Artaxerxes qui devota [Col. 0706D] mente templum et sacerdotes Domini venerabatur, eique famulabatur, Christianos principes, sicut Darius significat. Nec mirum si successores Cyri qui templum et civitatem fecerunt aedificari, qui servos ejus ac legem dilexerunt atque juverunt, Christianos reges figurant; cum ipse Dominus per prophetam Cyrum significare Filium suum dixit: et ejus nomine illum honorificaverit, dicens: Haec dicit Dominus Christo meo Cyro (Isa. XLV).

VERS. 13.---A me decretum. Quia ad regem pervenerat fama divinae virtutis, per quam ille incensam a Chaldaeis legem (eisdem quibus prius propriis sermonibus, quamvis alio litterarum caractere) novaverit.

VERS. 14.---Ut cuicunque. Omnibus licentiam eundi [Col. 0707A] tribuit, nullum ire compellit. Christiani principes nullum cogentes, ne sit incerta voluntas fidei, omnibus quibus placuerit in regno suo Christum colere permittunt.

Et septem consiliatorum. In libro Esther legitur moris fuisse Persarum regibus, ut in cunctis agendis vel discernendis septem consilio uterentur. Septem consiliariis utuntur fideles cum in omnibus quae faciunt praecepta divinae Scripturae sequuntur. De qua dicitur: Eloquia Domini eloquia casta, argentum igne examinatum, probatum terrae, purgatum septuplum (Psal. XI), id est sancta illustratione septiformis spiritus perfectum.

Missus es. Mittitur Esdras a facie regis et septem consiliatorum ejus, ut visitet Indiam et Jerusalem [Col. 0707B] et conversi ad fidem principes saeculi et Scripturarum persuasionibus roborati, Christum ad salvandam Ecclesiam et congregandam de gentibus quotidiano auxilio, quod Esdrae nomen significat, venire desiderant, dicentes: Domine Deus virtutum, convertere, respice de coelo, etc. (Psal. LXXIX.)

Quae est in manu. Mirum quod invenitur verbum in epistola Artaxerxis quo prophetae solent uti: cum dicit legem Dei esse in manu servi illius, scriptum est enim: Factum est verbum in manu Aggaei prophetae. Et Dominus fecit quod locutus est in manu servi sui Eliae; et testificatus est Dominus in Israel et in Juda per manus omnium prophetarum: quia scilicet prophetae non minus operando quam loquendo quae Dei sunt, praedicabant.

[Col. 0707C] Christus legem in manu habuit: quia eam quondam per Moysen prout voluit, statuit; et nunc eamdem per semetipsum immutans ad perfectiora transtulit.

VERS. 15.---Et ut feras. Notanda fides et sapientia regis et consiliatorum ejus qui dona sua magis per illum qui legem Dei in manu habebat, id est opere complebat, offerenda esse intellexerunt.

Cujus in Jerusalem. (BEDA ubi supra.) Fideliter et docte eum in Jerusalem habere tabernaculum dicit, etc., usque ad et de illo Joannes ait: Ipse est propitiatio pro peccatis nostris (I Joan. II).

VERS. 16.---Et omne argentum. De hac pecunia fideles in Ecclesia sua bona opera clarere cupiunt: ut per hoc patrem cum sanctis habeant: et alii ipsorum [Col. 0707D] exemplis proficiant. Nam quasi de argento et auro nostro sacrificia, libamina, et hostiae ad offerendum Domino comparantur: cum visa operum nostrorum claritate proximi convertuntur ad officium pietatis: quo et ipsi bene vivendo Domino consecrantur; sunt autem quaedam sanctorum clarissimae virtutes: quae non omnibus in exempla operis possunt ostendi: sed tantum ad glorificandam Dei gratiam recitari, ut est illud quod Daniel et Jeremias pueri prophetaverunt: quod Joannes nondum natus: quod Cornelius cum domo sua nondum baptizatus Spiritum sanctum accepit, et innumera miracula instar argenti in domo Domini. Nec tantum ex hoc argento vel auro oblationes quae super altare ponuntur, [Col. 0708A] emi possunt, quia talia cum audimus, mirari quidem velut divina debemus: sed quasi possibilia imitari non valemus.

VERS. 19.---Vasa quoque. Verus Esdras vasa misericordiae quae sibi traduntur ab hominibus in conspectu Patris in supernam Jerusalem tradidit. De quibus dicitur: Quomodo poterit quisquam intrare in domum fortis, et vasa ejus diripere, nisi prius alligaverit fortem? (Marc. III.) Fortis enim erat rex Babylonis, id est diabolus: sed vinctus et ligatus a Domino, ea quae injuste possidebat vasa, id est delectorum corda amisit: neque auferenti et ad supernam civitatem cujus erant propria reducenti contradicere potuit.

VERS. 21.---Et a me. Principes Christiani subjectis [Col. 0708B] suis imperant, ut quidquid petierit Christus pontifex noster, absque mora tribuant: nihil omnino retractantes, dent aurum in confessione verae fidei, frumentum in ostensione bonae operationis; vinum in fervore dilectionis; oleum in hilaritate misericordiae: et haec omnia sub centenario numero sacerdoti magno et scribae legis Dei coeli dari jubentur, id est Christo, qui coelestia nobis mandata a Patre deferens, coelestia obedientibus in domo Patris praemia promisit. Centenarius enim, qui in computo digitorum a laeva transit in dexteram: ea quae in dextra indicis (id est vita aeterna) sunt gaudia, designat. Talentum autem triplicis mensurae traditur. Minimum, librarum quinquaginta medium, librarum sexaginta duo summum, librarum centum et viginti. [Col. 0708C] Corus triginta modii: batos, qui et ephi decima pars cori, id est tres modii.

VERS. 22.---Sal vero. (BEDA ubi supra.) Sal sapientiam significat, etc., usque ad dum per adversarios expugnant.

VERS. 24.---Vobis quoque. Hoc privilegio ostenditur, quod caetera plebs filiorum Israel ad patriam perveniens tributa regis pendebat, quod discreta provisione rex fecisse cognoscitur ut qui divino servitio supererant occupati, a suo famulatu essent liberi, et qui in terra nihil proprium possidebant, sed ex decimis populi vivebant, nemo ex eis tributum exigeret. His omnibus probatur, non solum dilexisse, sed etiam optime didicisse quae divinae servitutis posceret cultus.

[Col. 0708D] VERS. 25.---Tu autem. (BED., ibid.) Repetit rex quae supra dixerat, etc., usque ad quibus saepe reges et principes litteras pro statu fidelium miserunt.

VERS. 28.---Et ego confortatus. Sic quisque ad alios congregandos idoneus per doctrinam suam efficitur: ebrius per gratiam Dei contra omnia quae sanctorum opus impediunt, mente roboratur.



CAPUT VIII.

VERS. 1.---Hi sunt ergo principes, etc. (BEDA, in Esdram.) Diligenter principes qui secum de Babylone ascenderunt, enumerat, etc., usque ad id est, ex eorum vita quos docuisti, gloriostor eris in regno Dei.

[Col. 0709A] VERS. 15.---Congregavi autem. (BEDA., ibid.) Nomen hoc loci non alibi me legisse memini, etc., usque ad copiam sibi ministrorum domus Dei providit per quos Jerosolymam veniens quae in templi usus necessaria sunt perficeret.

VERS. 17.---Et misi eos ad Eddo. (ID., ibid.) Mare Caspium secundum Orosium, etc., usque ad quibus adjunctis Esdras in exercitu suo mille septingentorum prope virorum summam habuisse reperitur.

VERS. 21.---Et praedicavi ibi jejunium. (BEDA, homil. 8.) Datur nobis exemplum jejunandi et orandi, etc., usque ad et sic oret, nec prospere eventura quae postulat, dubitet.

VERS. 25.---Appendique eis argentum, et aurum, et vasa consecrata. (ID. in Esdram, tom. II.) Per argentum, [Col. 0709B] et aurum, et vasa quae de Babylone Jerosolymam mittuntur, etc., usque ad et per successores eorum usque ad finem aedificanda est.

(ID., ibid.) Distat inter haec vasa quae Esdras cum sacerdotibus Jerosolymam offert, et ea quae Zorobabel et Jesus obtulisse referuntur: quia illa de templo Domini translata sunt in Babylonem, et translata sunt in Jerusalem: haec in Babylonia facta, sed devotionis gratia Jerosolymam missa a rege vel principibus Persarum, vel etiam a populo Israel, qui in illis partibus morabatur. Illa ergo vasa significant eos qui post acceptam notitiam et sacramenta fidei, post inchoata virtutum opera, decepti a diabolo rapiuntur in confusionem eorum, sed Christi gratia revocantur ad salutem: haec autem illos qui cum [Col. 0709C] peccato primae transgressionis nati, per lavacrum regenerationis sacerdotum ministerio expiati, Ecclesiae filiis aggregantur.

VERS. 28.---Vos sancti Domini estis. Oportet doctores Ecclesiae nunquam oblivisci sanctimoniae, quia a Domino sunt consecrati per Spiritum sanctum in die redemptionis, ad quam suscipiendam etiam auditores instituant, ut qui jam Domino oblati sunt per rudimenta fidei, etiam per eorum qui in fide praecesserunt exempla et monita magis confirmentur, et supernae civitatis introitu digni efficiantur.

VERS. 29.---Vigilate et custodite. Vigilandum est sacerdotibus, ne qua de sibi creditis animabus, id est, vasis Domini pereat: sed integro numero ad sanctae virtutis aedificia perducantur.

[Col. 0709D] Donec appendatis. Eos scilicet, quos superna dispositio vobis commisit, tales instruendo et docendo exhibeatis, qui irreprehensibiles inveniantur, et apti thesauro aulae coelestis, id est, sedibus aeternae pacis et lucis, et hoc non judicio quorumlibet qui falli possunt, sed apostolorum et eorum qui cum Domino sunt judicaturi. Hi enim merito sunt principes sacerdotum et Levitarum et duces familiarum Israel, id est, virorum vel animarum Deum videntium intelliguntur, de quibus dicitur: Constitues eos principes super omnem terram (Psal. XLIV); et alibi: Nobilis in portis vir ejus.

Promovimus. (BEDA, ibid.) Omnia sunt plena mysteriis, etc., usque ad qua adjuti animas fidelium ad [Col. 0710A] societatem electorum et arcem vitae perfectionis quasi vasa sancta ad templum Domini efficacius transferamus.

VERS. 32.---Et mansimus. (ID., ibid.) Tres dies manetur in Jerusalem, etc., usque ad quasi post gaudium triduanae mansionis in Jerusalem ob donaria et vasa pretiosa quae obtulerunt, amplius honorantur.

VERS. 34.---Descriptumque. (ID., ibid.) Hoc fit cum doctores studiose vitam examinant subditorum, etc., usque ad ut digna in coelis donetur retributione.

VERS. 35.---Sed et qui venerant. (ID.) Magna devotio et religio ostenditur, cum pervenientes ad templum primo omnium holocausta offerunt, non tantum pro seipsis, sed etiam pro omni Israel, id est, [Col. 0710B] pro eis qui jam domum reversi fuerant, et pro eis qui adhuc exsulabant.

Mystice autem illi veraciter et perfecte captivitatem diaboli, qua peccando tenebantur, poenitendo evaserunt, qui se fixa intentione divino servitio subdunt, qui totos se ab infimis abstractos, flamma coelestis desiderii accendunt. Hoc est enim holocausta, id est, tota incensa sacrificia Domino offerre, nihil nisi ejus voluntatem in omnibus cogitare vel facere.

Obtulerunt holocaustomata Deo, etc. Non tantum pro se. Perfectae mentis indicium est, cum quis pro omni Israel immolat, id est, pro generali fidelium sospitate, quasi unitatis et fraternitatis memor supernae pietati supplicat.

VERS. 36.---Et elevaverunt populum. (AUG.) Ornando [Col. 0710C] variis donariis, quae rex et consiliarii et principes ejus miserant, ministros quoque et sacerdotes illius ab omnibus angustiis liberando.

Mystice. Populus et templum Dei unam et camdem Ecclesiae figuram tenent, quam levat Esdras et filii transmigrationis ablatis de Babylone sacris vasis, cum praedicatores aggregantes ei juvante Domino novos credentium populos, honorabilem eam omnibus et terribilem exhibent. Item cum eos quos exemplis in bona conversatione instituere vel verbis usque ad coelestium perceptionem praemiorum promovent, vel provehunt: levant populum in domum Dei, quia magnum et manentibus in superna patria, et peregrinantibus adhuc in terra electis gaudium faciunt.

(BEDA in Esdram, lib. II, tom. II.) Haec autem [Col. 0710D] transgressio in Malachia propheta manifeste descripta, etc., usque ad referunt causam ad principem, id est, archiepiscopum, cujus auctoritate expietur flagitium.

Mystice autem uxores alienigenae, haereses et superstitiosas philosophorum sectas significant, quae cum in Ecclesiam incaute admittuntur, semen sanctum catholicae veritatis et purae actionis errore contaminant. Peccata quoque omnia quibus ethnici polluuntur, dum Christiani non erubescunt imitari, quasi per uxores alienigenas degenerant a semine verbi Dei, quo fuerant generati, secundum illud: Voluntarie genuit nos verbo, etc. (Jac. I), et quasi profanam de filiabus exterorum sobolem procreant, dum illecebras [Col. 0711A] errantium secuti, perversos ex eis actus ad cuncto rum notitiam proferunt.

Non est separatus. (BEDA., ibid.) Notandum est quod abducto Israel in captivitatem, etc., usque ad principes qui corrigere debuerant primos errasse fatentur.



CAPUT IX.

VERS. 3.---Scidi pallium. (ID., ibid.) Per vestimenta solent opera designari, etc., usque ad Sedit moerens, ut per lamenta poenitentiae veniam promerendam esse doceret.

VERS. 4.---Convenerunt. Nota quantum exempla doctorum juvant. Nihil scribitur Esdras locutus esse, sed tantum audito scelere lacrymasse et turbam ad se fidelium non vociferando sed lacrymando traxisse.

[Col. 0711B] Convenerunt. Magna mutatio rerum perfidia principum, multi luxuriam secuti, reducti sunt, magno principe moerente, et quid peccatoribus agendum esset innuente: conveniunt ad eum omnes qui timent verbum Dei, quo transgressores puniendos esse minatur.

Scisso pallio. (BEDA, ibid.) Typice, quod scisso indumento, etc., usque ad etiam ea quae illorum fragilitati veraciter conveniebant, misericorditer in se transferre dignatus est.

VERS. 5.---Curvavi genua, etc. Paravit se per compunctionem cordis, et affectionem corporis, ut dignus efficeretur auditu supernae pietatis: et in haec verba orationis prorumpit. Curvat autem genua, expandit manus, et fundit preces in tempore sacrificii [Col. 0711C] vespertini, sciens esse gratius quod fit in spiritu humilitatis et in animo contrito, quam quod carnibus et sanguine pecudum offertur.



CAPUT X.

VERS. 1.---Sic ergo orante Esdra, et implorante Deum et flente . . . . . . . Flevit populus. (BEDA in Esdram, tom. II.) Qui scilicet peccaverunt, poenitentiam agentes, vel qui in castitate permanserant, de casu fratrum dolentes, etc., usque ad Nunc vero etiam ipsi qui peccaverunt cum uxoribus suis et liberis, poenitentiam acturi convenerunt.

De filiis Aelam. Hunc dicit Josephus primum fuisse Jerosolymitarum, qui ut principem decet, maxima auctoritate mox intentionem Esdrae juvabat, [Col. 0711D] populum secum peccasse confitendo, et poenitentiam suadendo abjectis uxoribus alienigenis, cum liberis suis.

Et nunc si est poenitentia in Israel. Quia si populum hujus peccati perfecte poenitet, primo conversi ad Dominum, correctionem promittamus, et veniam postulemus; deinde ad nos reversi, omnem peccati radicem exstirpemus et fruticem, ejectis, scilicet, uxoribus cum omni sobole: hoc est enim veraciter [Col. 0712A] poenitentiam agere toto corde, et intus ad Dominum converti, et omnem foris peccandi materiam ab ipsa origine resecari.

Surge. Decenter docet quomodo sit apud majores consilio agendum, ut scilicet, quisque pro suo sensu quod optimum intellexerit, vel intellexisse sibi videtur, dicat: et tamen ei qui praeest, locum discernendi relinquat, paratus obtemperare omnibus quae ille secundum voluntatem et legem Dei agenda decreverit.

VERS. 6.---Filii Eliasib. Qui tunc summus sacerdos erat, post Jesum filium Josedec Joacim filius ejus, et post eum Eliasib filius ejus summo sacerdotio functus est.

Panem non comedit. (BEDA ubi supra.) Exemplum [Col. 0712B] hinc habent sacerdotes, etc., usque ad: Si enim refugientes coinquinationes mundi, etc. (II Petr. II).

VERS. 9.---Ipse est. (BEDA ubi supra.) Qui ab Hebraeis Casleu, a Romanis vocatur December, etc., usque ad qua arte adversa quae exterius propter peccata desaeviunt, aut evitent, aut separent.

Et sedit omnis populus. (ID., ibid.) Id est, circa atrium sacerdotum quo ipsa domus undique cingebatur, habens circa se ex omni parte per quadrum aedes atriorum amplissimas, in quibus etiam populus quando pro pluvia opus erat, stare poterat, et videre ea quae in templi januis gerebantur, vel circa templum: habebant enim interiores parietes juxta terram in columnis factos exteriores solidos.

VERS. 10.---Et surrexit Esdras. (ID., ibid.) Hic [Col. 0712C] locus respondet, etc., usque ad et facta merito in memoria teneretur, ac posteris noscenda traderentur.

VERS. 16.---Et sederunt in die. (ID., ibid.) Nota numerum ternarium esse mysticum, etc., usque ad quod etiam nos omnibus annis in quadragesima paschae oportuit imitari, instante scilicet Dominica resurrectionis, mundemus nos ab omni inquinamento carnis et spiritus, ut participes resurrectionis esse valeamus (II Cor. VII).

Et inventi sunt. (ID., ibid.) Aptant Hebraei huic loco, etc., usque ad Sed intuendum quod non scribit Esdras Jesum alienigenam duxisse uxorem, sed quosdam de filiis et fratribus suis, etc.

VERS. 18.---Et fratres ejus. (ID., ibid.) Cognati [Col. 0712D] scilicet, non enim fratres ejus germani in carne eatenus vivere, et voluptati operam dare poterant, cum centum anni et amplius essent transacti, ex quo Cyrus regnare incipiens, Jesum et Zorobabel cum transmigratione Juda et Benjamin, ad construendam domum Domini, Jerosolymam remisit.

VERS. 19.---Et dederunt, etc. (ID., ibid.) Primo uxores illicitas abjiciunt, etc., usque ad dignum faciat perpetua mercede in coelis.




[Col. 0713]
LIBER NEHEMIAE, QUI ET ESDRAE SECUNDUS. (G)*



CAPUT PRIMUM.
[Col. 0713A]

VERS. 1.---Verba Nehemiae filii. (BED. in Esdram, tom. II.) Nehemias interpretatur consolator Domini, etc., usque ad quasi diruta ab hostibus Hierosolymorum moenia restaurant.

Verba Nehemiae. (ID., ibid.) Hucusque verba Esdrae, etc., usque ad qui non blandimentis temporalibus enervari, sed adversitatibus exerceri, et ad requiem sempiternam gaudent praeparari.

In mense Casleu. (ID., ibid.) Mensis Casleu ipse est quem nos Decembrem vocamus, apud Hebraeos nonus, apud nos ultimus. Cujus nomen quod spes ejus interpretatur, bene congruit votis ejus, qui ad ruinas sanctae civitatis intendebat erigendas. Primum enim bonae actionis fundamentum est, spem habere [Col. 0713B] de auxilio Domini ad perficiendum quod cupimus. In hoc mense natus est Dominus, cujus nomine longe ante figurabatur, quod in eo mense verus Nehemias diu desideratus ad aedificationem Ecclesiae esset venturus.

Eram in Susis. (ID., ibid.) Susis metropolis est Persarum, sed tanta firmitate, ut castrum esse videatur, et interpretatur equitatio vel revertens, quae fidelibus convenienter aptatur, eis maxime, qui de captivitate Jerusalem curam gerunt, id est, de salute eorum, qui aliquando per insidias diaboli de Ecclesia rapti poenitentes denuo per gratiam Dei sunt redacti. Tales enim sunt in revertente castro, id est, in robore mentis revocatae ab infimis ad desiderium patriae coelestis, et in equitatu sanctorum [Col. 0713C] cordium, quae scilicet portant sessorem Deum.

Qui remanserunt. (ID., ibid.) Patet litterae sensus, etc., usque ad indignos arcere debuerant, avaritiae, luxuriae caeterorumque vitiorum incendio perire.

VERS. 4.---Flevi et luxi. Si vir sanctus audiens destructa lignorum et lapidum aedificia recte lugebat, jejunabat, et orabat, diu sedens in tristitia, quanto magis in destructione et ruina animarum continuis luctibus, et orationibus est insistendum, ut miserante Deo ad pristinam erigantur sospitatem, qui in opprobrio religionis triumphante inimico jacebant diutina vitiorum sorde squalentes.



CAPUT II.

[Col. 0713D] VERS. 1.---Factum est autem. (BED. in Esdram.) Qui scilicet est primus mensis anni, etc., usque ad suum intimare. Erat quidem princeps vinarius, regi poculum porrigebat, officium laetitiae foris agebat, sed interius lugebat: quia civitatem sanctam dirutam, etc. Unde: Super flumina Babylonis illic sedimus, etc. (Psal. CXXVI.)

VERS. 5.---Si videtur, etc. (ID., ibid.) Sicut per [Col. 0714A] Cyrum primum Persarum regem Christus significatur, etc., usque ad de qua tota prophetae sententia plenissime, prout potui, in libro temporum edisserere curavi.

VERS. 10.---Et audierunt. Contristantur haeretici, etc., usque ad et eos, qui peccando erraverunt, poenitendo redire cognoscunt.

VERS. 15.---Considerabam murum Jerusalem. Diversa destructae urbis loca lustrando pervagatur; et singula quomodo debeant reparari, sollicite scrutatur. Doctorum quoque spiritualium est saepius noctu surgere, et solerti indagine statum Ecclesiae quiescentibus caeteris inspicere, ut vigilanter inquirant, quomodo ea quae vitiorum bellis sordidata vel dejecta sunt, corrigant et erigant. Murus autem [Col. 0714B] Jerusalem dissipatus jacet, et conversatio fidelium terrenis et infirmis sordet affectibus. Portae sunt igni consumptae, cum hi qui aliis introitum vitae pandere debuerant, relicto veritatis magistro communi, cum caeteris ignavia torpent, et temporalibus curis inserviunt.

VERS. 17.---Quia Jerusalem deserta est. (BED., ibid.) Plana sunt haec et spirituali sensu congrua: quia doctores, imo omnes qui zelo Dei fervent, in afflictione maxima sunt, quandiu Jerusalem, id est visionem pacis, quam nobis Deus reliquit et commendavit, bellis dissensionum cernunt esse desertam: et portas virtutum, quas juxta Isaiam laudatio occupare debuerat, praevalentibus inferorum portis dejectas, et opprobrio habitas.



CAPUT III.
[Col. 0714C]

VERS. 1.---Et surrexit Eliasib sacerdos. (BEDA in Esdram, tom. II, lib. III.) Id est, pontifex temporis illius filius Joachim, qui post patrem suum Jesum filium Josedec, non parvo tempore pontificatum tenuit. Et recte restauratio civitatis a sacerdote magno et fratribus ejus coepit: ut qui gradu praecesserant ordinis, exemplum fierent aliis in bonis operibus. Et bene aedificantibus sacerdotibus adjungitur: Et usque ad turrim centum cubitorum sanctificaverunt eam usque ad turrim Hananael. Aedificant enim sacerdotes in centenario numero cubitorum, cum omnes quos erudiunt, amore et desiderio aeternorum incendunt. Nam centum, quae in computo digitorum [Col. 0714D] de laeva transeunt in dexteram, coelestia bona figurant, quae comparatio terrenorum quasi dextera ad sinistram sunt.

Et aedificaverunt. (ID., ibid.) Vetus translatio habet, etc., usque ad et in illa laventur.

(ID., ibid.) Videtur juxta litteram; etc., usque ad sola internae retributionis intentione protendunt.

Portam gregis. Quae, scilicet, respicit Joppen et [Col. 0715A] Diospolim, id est, Lyddam, vicinior mari inter cunctas vias Jerusalem; quae nunc porta David fertur appellari, et esse prima portarum ad occidentem montis Sion. Huic opinioni consentire videntur Verba dierum, ubi scriptum est de Manasse rege Juda: Post hoc aedificavit murum extra civitatem David, etc. (II Par. XII.)

(BED., ibid.) Typice autem, sicut grex significat Domini fideles, etc., usque ad temporibus autem Ezechiae duplicatum fuisse murum civitatis Verba dierum sic ostendunt: Aedificavit quoque agens industrie omnem murum, etc. (II Par. XXIII.)

Typice autem iste Sophonias vocem clamoris a porta piscium et ululatum audivit a secunda: quia ab hostibus utramque dejiciendam praecognovit. Fidem [Col. 0715B] enim et opera doctorum per quae ab undis vitae corruptibilis caeteros erui, et in Ecclesiam oportebat induci, vidit diaboli insidiis terrae esse sternenda, id est, per appetitum terrenae voluptatis coelestibus gaudiis esse privandos. Bene autem ab utraque porta, prima, scilicet, et secunda, interiori et exteriori, vocem clamoris et ululatus audivit: quia exterius opera, et intus corda diabolo impugnante vidit subvertenda. Sed quia Dominus erigit elisos, Nehemias portam piscium post ruinam narrat instauratam: quia si aliqui praedicatorum peccando corruerint, non deerunt usque in finem saeculi, qui succedentes portas justitiae Domino adjuvante fidelibus bene vivendo et praedicando aperiant.

Ipsi texerunt. (ID., ibid.) Hic versus etiam de caeteris [Col. 0715C] portis, etc., usque ad qui plus periculi nobis laudando afferant, quam salutaris adminiculi a nobis videndo referant.

VERS. 6.---Ad portam veterem. De qua dicit Joannes: Charissimi, non mandatum novum scribo vobis, sed vetus quod habuistis ab initio (I Joan. II). Mandatum vetus est verbum quod audistis. Porta vero vetus aedificatur in Jerusalem, cum verbum fidei et dilectionis quod ab initio Ecclesiae traditum est, vel recuperatur in errantibus, vel in nuper credentibus instituitur.

VERS. 8.---Ad murum. Firmitatem scilicet et munimentum perfectae dilectionis in cordibus electorum, ad quam instructores ejus aedificando perveniunt, cum in operibus charitatis proficiendo dicunt: [Col. 0715D] Viam mandatorum tuorum cucurri, etc. (Psal. CXVIII), illa, scilicet dilatatione mentis illustratae, quae et amicum in Deo et inimicum diligunt propter Deum.

VERS. 13.---Et portam vallis. (BEDA, ubi supra.) Vallis Josaphat, quae et Gehennon, etc., usque ad id est humiles dono supernae refectionis.

Et portam vallis. (ID., ibid.) Bene post portam veterem et murum latioris plateae aedificatur porta vallis, quia post rudimenta catholicae fidei quae per dilectionem operatur, necesse est ut humilitas nobis quasi custos virtutum tenenda insinuetur, ut quanto magni sumus, humiliemur in omnibus.

Et mille. (ID., ibid.) Ferunt quia situs urbis Jerusalem, [Col. 0716A] etc., usque ad ut omnia a se rudera actionis noxiae inutilis locutionis et etiam superfluae cogitationis ejiciant.

VERS. 15.---Et portam fontis aedificavit Sellum filius, etc. (ID., ibid.) Narrant scriptores, etc., usque ad gradus ipsius Ecclesiae incrementis et profectibus bonorum operum, quae per humilitatem fiunt comparans.

De civitate David, etc. Civitas David juxta litteram mons Sion appellatur, qui a meridie positus pro arce urbi supereminet, et major pars civitatis infra montem jacet in planitie humilioris collis sita. Unde in libro Regum: Cepit autem David arcem Sion, haec est civitas David (II Reg. V). Et paulo post: Habitavit autem David in arce, et [Col. 0716B] vocavit eam civitatem David (Ibid.).

VERS. 16.---Aedificavit Nehemias filius Asboth, etc. (BEDA, ubi supra.) Post portam fontis et muros piscinae Siloe, etc., usque ad et ad regnum coeleste ascensuros cognoscant.

Contra sepulcrum David, etc. (ID., ibid.) Nota David non in Bethlehem, ut quidam putant, sed in Jerusalem esse sepultum certa ratione mysterii. Sicut enim in Bethlehem natus et in regem unctus Christum ibidem nasciturum de suo semine, et a magis sub persona regis adorandum figuravit; ita in Jerusalem defunctus et sepultus ipsum in eadem civitate passurum ac sepeliendum.

Ad piscinam, etc. (ID., ibid.) Piscinam, Scripturam scilicet divinam, etc., usque ad et si hostis antiquus [Col. 0716C] fontem nobis abstulerit verbi Dei, continuo in arcem mentis irrumpit.

VERS. 19.---Et aedificavit, etc. (ID., ibid.) Hucusque primus civitatis murus exstruitur, etc., usque ad in quo interni arbitrii oculos offendamus.

Contra ascensum, etc. Hic est Christus qui in fide sua et dilectione Judaeorum populum adunavit et gentium: unde lapis angularis dicitur. Contra cujus ascensum mensura secunda aedificatur, cum per munditiam piae cogitationis ad visionem ejus tendimus, cum etiam in hac vita retenti crebro visionis ejus desiderio suspiramus. Sequuntur plurimi structorum ordines, qui mensuram secundam aedificasse narrantur: quia maxima Ecclesiae structura est in [Col. 0716D] munimine interioris virtutis, cum scilicet omni custodia munimus cor nostrum, quoniam ex ipso vita procedit. Singula vero ad intelligentiam spiritualem trahere nimis longum est.

VERS. 26.---Nathinaei. Dicuntur Gabaonitae, qui in ministerium domus Domini juxta dispositionem Josue filii Nun fideli devotione serviebant.

In Ophel. (BEDA, ibid.) Turris erat non longe a templo altitudine enormi. Unde Ophel, id est, tenebrarum vel nubili nomen accepit, quia nubibus caput inseruit. Denique ubi in Michaea scriptum est: Et tu turris gregis nebulosa (Mich. IV), benedicitur turris Ophel. Haec turris in qua parte sit civitatis, liber Paralipomenon ostendit, dicens quod Manasses aedificavit murum extra civitatem David ad occidentem [Col. 0717A] Gihon in convalle, ab introitu portae piscium per circuitum usque ad Ophel (II Par. XXXIII). Conveniebat ergo juxta situm loci, ut ministri templi in vicina templo turre habitarent.

Mystice autem Nathinaei habitant in Ophel, id est, in turre nebulosa, cum hi qui professione perfectioris vitae dicati sunt Deo, et in munimento et altitudine virtutum actione semper et cogitatione morantur, et conversatio eorum in coelis est, quos admirans vulgus ait: Qui sunt isti qui ut nubes volant (Isa. LX), etc. Item Thecueni habitant in Ophel, cum quique religionis habitu insignes abdita Scripturarum de quibus scriptum est: Tenebrosa aqua in nubibus aeris (Psal. XVII), id est, mystica scientia in prophetis, illustrato corde penetrant, et assidue legunt, [Col. 0717B] et meditantur.

Contra. (BEDA, ibid.) Dominum scilicet, qui quotidie nos misericordiae suae gratia, ne in aerumnis vitae labamur praesentis et deficiamus, irrigat, etc., usque ad et quia post praesentia virtutum dona ad videndam claritatem Domini ascenditur, recte infertur: Post eum aedificaverunt Thecueni, etc.

VERS. 27.---A turre. A turre magna et eminenti usque ad murum templi pervenit structura civitatis, cum justi ab altitudine contemplationis, quae mentem in hac vita despectis temporalibus ad coelestia desideria suspendunt, veraciter in illa vita ad claritatem Dominicae incarnationis intuendam, patefacta etiam divinae aeternitatis gloria ascendunt. Et quia Thecua buccina vel tuba, Thecueni buccinatores interpretantur, [Col. 0717C] apte dicitur quod Thecueni hoc aedificaverint. Doctorum enim est quorum sonus exit in omnem terram, praesentia Dei dona vel futura in civitate ejus, id est, fidelibus patefacere.

Ad murum templi. Corpus scilicet Christi: de quo dicitur Joan. II: Solvite templum hoc, et in tribus diebus excitabo illud: quod scilicet persecutores in morte solverant, sed excitatum et ad coelos exaltatum amatores videre non cessant in gloria.

VERS. 28.---Sursum autem, etc. (BEDA, ibid.) Hanc portam significat Jeremias esse in orientali plaga civitatis, etc., usque ad equi cum in bono accipiuntur, sicut asini, cameli, et muli, conversos ad Dominum populos Gentilium, vel curas rerum temporalium, Domino scilicet animae subjugatas ostendunt.

[Col. 0717D] Aedificaverunt sacerdotes, etc. Sacerdotes vero civitatis Dei murum ad portam aquarum aedificant, cum doctores post vocationem Judaeorum ad inducendos in Ecclesiam Gentiles, verbum Dei seminando perveniunt.

(BEDA, ibid.) Longum est de singulis aedificiis vel aedificatoribus mystice disserere, etc., usque ad nomina conscribit in coelo.



CAPUT IV.

VERS. 1.--- . . . Sanaballat . . . motus nimis subsannavit Judaeos. (BEDA in Esdram, lib. III, cap. 19, tom. II.) Plane ira haereticorum est. Haec sunt [Col. 0718A] verba eorum qui se Samaritanos cognominant, id est, custodes legis Dei, etc., usque ad et ornamenta virtutum moribus emendati consequantur.

VERS. 3.---Sed et Tobias, etc. (ID., ibid.) Hujus Tobiae persona et verba haereticis conveniunt, etc., usque ad quibus fructiferas fidelium mentes corrumpere nituntur.

VERS. 9.---Et oravimus. Hoc est unicum contra hostes Ecclesiae refugium, oratio scilicet ad Deum, et industria doctorum, qui die nocteque in lege ejus meditantes, corda fidelium contra insidias diaboli et militum ejus praedicando, consolando, et exhortando praemuniant.

VERS. 10.---Humus nimia est. (BEDA, ibid.) Congesta, scilicet, in loco muri, etc., usque ad et pro [Col. 0718B] domo vel civitate procella tentationis ingruente, ruinam aedificasse probatur.

VERS. 11.---Dixerunt hostes, etc. Haec in aedificio spirituali agi solent; manet enim indefessus hostis cum satellitibus suis, spiritibus scilicet immundis et hominibus malignis, qui opera virtutum et fidei nobis incautis impedire et expugnare contendunt, et mentem fidelium mucrone pravae suggestionis interficere. Sed contra haec nobis armatura Dei sumenda est, ut possimus resistere in die malo, et in omnibus perfecti stare.

VERS. 13.---Statui in loco, etc. Ut agmine, scilicet armatorum circumdati operatores liberius et securius aedificarent. Dispertiti enim sunt gradus fidelium: alii bonis operibus intus ornantes Ecclesiam [Col. 0718C] aedificant: alii armis sacrae lectionis muniti contra impugnantes haereticos vigilant. Hi religiosa devotione proximos in fidei veritate confortant, illi adversus diaboli vel vitiorum tela necessarium certamen exercent, et ab ovili dominico insidiantes lupos pastorali sollicitudine arcent.

VERS. 16.---A die illa, media pars, etc. (BED., ibid., cap. 20.) Notandum, quia non solum media pars juvenum faciebat opus, etc., usque ad minorisque laboris est incognitam cavere carnis voluptatem, quam rejicere cognitam.

VERS. 22.---Et sint vobis vices per noctem et diem. (ID., ibid.) Nota quantum studium in operando habuerint, etc., usque ad contradicentes arguendo ab Ecclesia [Col. 0718D] repellunt.



CAPUT V.

VERS. 1.---Et factus est clamor, etc. (BEDA in Esdr., lib. III, cap. 21.) Desiderabat populus murum construere, etc., usque ad et manus nostras a propriis voluptatibus avertens ad construendam Christi convertat civitatem.

(ID., ibid.) Tribus de causis augetur clamor populi. Quidam fame coacti filios suos ditioribus vendere volebant: alii liberis parcentes agros potius et domos. Nonnulli, prohibentes liberorum et agrorum venditionem, hoc tantum persuadebant, ut mutuo sumerent pecuniam in tributa regis, oppignoratis agris et vineis, donec redeunte fertilitate reddere [Col. 0719A] possent feneratoribus quod mutuo accepissent.

VERS. 7.---Et increpavi optimates, etc. (BED., ibid.) Tanquam dux optimus militiae coelestis et sapiens architectus civitatis Dei, etc., usque ad ut dimittat nobis Pater debita nostra.

VERS. 13.---Insuper excussi sinum meum, et dixi: Sic excutiat Deus omnem, etc. Huic sententiae terribilis clausula imponitur. Quicunque enim pauperibus misericordiam non impendit, vel ab eis qui non habent velut juste exigit, de domo sua excutitur, id est, de coetu Ecclesiae, in qua putabat se perpetuo manere, et de laboribus, scilicet, in fructibus bonorum operum, in quibus se laudabiliter laborasse putabat: nil prorsus laboris recipiet. Labores enim sine pietate non possunt apud Deum fructuosi esse.

[Col. 0719B] Et dixit universa multitudo, Amen. Quantum Nehemiae objurgatio vel imprecatio corda omnium moverit, ostenditur: audita enim contestatione respondentes, amen, et Deum collaudantes, fecerunt quae jusserat. In quo patet: quia non timore, sed amore dicta ejus susceperunt.

VERS. 14.---Per annos duodecim. (BEDA, ubi supra.) Hoc exponit Apostolus, dicens: Quia statuit Dominus eos qui Evangelium annuntiant, de Evangelio vivere: ego autem nullo horum usus sum (I Cor. IX). Duodecim autem annis Nehemias cum fratribus suis ita in ducatu vivebant, ut annonas quae ducibus debebantur, non comederent: insinuans evangelicum opus esse in regimine plebis, opus rectoris notabiliter circa Ecclesiam exercere, et a subditis commodum [Col. 0719C] terrenum non quaerere.



CAPUT VI.

VERS. 2.---Veni, et percutiamus foedus, etc. (BEDA, in Esdr., lib. III, cap. 23, tom. II.) Hostes sanctae civitatis persuadebant Nehemiae in campestria descendere, etc., usque ad quia versutus hostis semper manus nostras tentat impedire, curemus eas semper divino auxilio confortare.

VERS. 10.---Et ingressus. Pulsatus insidiis hostium Nehemias domum Samariae quasi amici et fratris ingreditur, sed ipsum insidiatorem et hostem invenit, tanquam externorum donis et amicitia corruptum. Semper enim electi habent foris pugnas, intus timores, nec solum apostoli, sed et prophetae periculis [Col. 0719D] ex genere, periculis ex gentibus, periculis ex falsis fratribus suspectam vitam agebant.

VERS. 15.---Mensis Eliud. (BEDA, ubi supra.) Qui secundum Hebraeos sextus est, etc., usque ad et deinceps se in Dei et proximi dilectione in bonis operibus adornent.

VERS. 16.---Universae gentes. (ID., ibid.) Qui autem structores sanctae civitatis terrere volebant, etc., usque ad et ab Ecclesia expulsi.



CAPUT VII.

VERS. 1.---Postquam autem aedificatus est murus, etc. (BEDA, in Esdr., lib. III, cap. 24, tom. II.) Mystice: ubi Ecclesiae murus collectis ad fidem novis populis [Col. 0720A] vel correctis his qui erraverant aedificatus fuerit, mox ponendae sunt valvae regularis disciplinae; ne diabolus, qui quasi leo rugiens circumit, in ovile Dei possit irrumpere.

Recensui janitores. (ID., ibid.) Janitores qui, scilicet, claves regni coelorum perceperunt, ut dignos et humiles suscipiant; superbos vero et indignos ab ingressu supernae civitatis arceant, dicendo: Non est tibi pars, neque sors in sermone hoc. Cor enim tuum non est rectum coram Deo (Act. VIII).

VERS. 3.---Non aperiantur portae . . . usque ad calorem solis, etc. (ID., ibid.), id est, toto tempore noctis, etc., usque ad unde: Et portae ejus non claudentur per diem, nox non erit illic (Apoc. XXI).

Et posui custodes. (ID., ibid.) Custodes animarum [Col. 0720B] non sunt de neophytis vel de plebe constituendi, sed de illis qui a certamine vitiorum Dei gratia liberati, jam mentem in Jerusalem, id est in visione tranquillae pacis habent, quorum conversatio in coelis est. Aliis enim consummato cursu de hac luce subtractis, alii mox substituuntur, nec unquam desinit qui pacem Ecclesiae excubando ambiant propter timores nocturnos, secundum illud: Pro patribus tuis nati sunt tibi filii (Psal. XLIV).

Haec illi tempori typice conveniunt, quo seminato per apostolos longe lateque Dei verbo, totus orbis novum fidei germen accepit, necdum Ecclesiae aedificatae, sed tantum auditu verbi et sacramentis populi adhuc rudes erant imbuti. Ideo congregatis non solum optimatibus, sed et vulgo diligenter eorum numerum [Col. 0720C] recensere curavit, ut perspecta omnium summa, discernere posset, qui in Jerusalem, qui in aliis civitatibus habitare deberent.

Unumquemque contra domum. Sic enim custodia sanctae Ecclesiae rite perficitur, si quisque ita sollicitudinem omnium fidelium gerat, ut specialiter eis quibus Deo auctore praelatus est, curam diligentioris studii impendat.

VERS. 66.---Omnis multitudo quasi vir unus. (JOSE.) Populum etiam agros colentem decimas fructuum ad Hierosolymam jussit offerre, ut habentes sacerdotes et levitae alimenta, perpetua religionis jura non derelinquerent. Et hi quidem libenter sequebantur decreta Nehemiae. Civitatem vero exinde contigit hominum multitudine compleri. Multa etiam talia [Col. 0720D] bona et laudibus digna cum summa fecisset magnificentia Nehemias, ad senectutem perveniens defunctus est.



CAPUT VIII.

VERS. 1.---Et venerat mensis septimus. (BEDA, in Esdr., lib. III, cap. 26, tom. II.) Qui non longe aberat. Cum enim murus esset vicesima quinta die sexti mensis completus quinque tantum dies ad exordium septimi mensis supererant, qui a prima die usque ad vicesimam secundam totus legitimis caeremoniis consecratus est, quibus ita rite celebratis, deinde ad disponendos urbis mansores cum principibus et plebe reversus est.

Congregatusque omnis populus quasi vir unus ad [Col. 0721A] plateam quae, etc. (BED., ibid.) Notanda devotio populi et concordia, etc., usque ad quarum cantu populus inter orationes et hostias ardentius ad legis memoriam excitaretur.

Mystice quoque aedificata civitate oportet sequi lectionem divinam, et tubas sonare crebriores, ut populus, sacramentis coelestibus initiatus etiam sacris eloquiis ex tempore solertius qualiter vivere debeat, instruatur.

Ante portam aquarum. (ID., ibid.) Portam aquarum reor dici in atrio sacerdotum, etc., usque ad bene ergo ante portam aquarum collectus est populus tanquam per antistitem suum fluentis Scripturarum spiritualiter potandus.

VERS. 4.---Stetit autem Esdras scriba super gradum. [Col. 0721B] (ID., ibid.) Videtur meminisse, etc., usque ad ut timidus et erubescens quae ipse non fecit, aliis faciendo praedicit, etc.

Cum praesules quantum honore, tantum opere subditos antecellunt, ipsi eorum exemplis incitati vitae suae gradum exsequuntur devoti, et ab eis pie admoniti pro peccatis vel desiderio patriae coelestis lacrymas profundere delectantur. Unde bene subditur, flebat enim omnis populus, cum audiret verba legis, etc.

VERS. 10.---Ite et comedite, etc. (ID., ibid.) Ut infirmiores conscientias proximorum exemplo piae actionis, et suavitate devotae admonitionis confortemus, praecipit, quatenus sicut adipe et pinguedine repleantur, aliisque exsultationis laudent nomen [Col. 0721C] Domini. Juxta litteram quoque cum in festis diebus post orationem lectionem et psalmorum studia completa carnem reficimus, pauperum et peregrinorum meminisse debemus.

Nolite contristari. Doctores qui mentes auditorum sacris lectionibus ad lacrymas excitant, et iidem consolantur, dum gaudia secutura promittunt.

VERS. 11.---Quia dies sanctus est. Dum scilicet verbis Domini audiendis et implendis operam damus, in quo die quamvis exterius adversa patientes, nos in spe gaudere oportet. Unde: Quasi tristes, semper autem gaudentes (II Cor. VI), etc.

VERS. 14.---Et invenerunt, etc. (BEDA, ubi supra.) Haec in Levitico plenius scripta sunt, etc., usque ad meminisse nos oportet, quia incolae sumus in terra, [Col. 0721D] et peregrim sicut patres nostri (Psal. XXXVIII).

VERS. 15.---Ligni pulcherrimi, etc. (ID., ibid.) Quod scilicet Hebraei vocant cedrum. Frondes vero myrti et obumbraculum sibi affert qui dicere potest, Christi bonus odor sumus Deo in omni loco (II Cor. II).

Frondes ligni pulcherrimi et frondes myrti, etc. Fructus charitatis quae inter omnes virtutes pulcherrima, per quam et Christus lignum crucis pro nostra salute ascendit, cujus passionem dum quantam possumus, imitamur, frondibus profecto ligni pulcherrimi et myrti in mortificationem vitiorum et libidinum protegimur. Magi enim Domino myrrham offerentes docuerunt, quia qui Christ sunt, carnem suam cum vitiis et concupiscentiis crucifigunt.

[Col. 0722A] Ramos palmarum. (ID., ibid.) Ramos palmarum afferimus, quod est manus victricis ornatus, cum mentem vitiorum victricem gerimus, et invictam cunctis hostibus, ut stemus ante thronum in conspectu Agni, amicti stolis albis, et palmae in manibus nostris (Apoc. VII).

VERS. 16.---Unusquisque in domate. (ID., ibid.) In domate suo, etc., usque ad et in majoribus bonae actionis frugibus abundare mereamur.

VERS. 18.---Septem diebus. (ID., ibid.) Scenopegia septem diebus agebatur, etc., usque ad in conspectu Dei congregatus, et nunquam segregandus exsultaverit.



CAPUT IX.

VERS. 1.---In die autem, etc. (BEDA, ubi supra, [Col. 0722B] cap. 28.) Notanda correcti populi devotio, etc., usque ad cum a caeteris laboribus cessatur divinis lectionibus aures liberius commodantur.

Et dixit Esdras. Usque ad finem orationis vel confessionis ejus, quod supra dictum est, quia confitebantur peccata sua, et peccata patrum suorum, plenius Esdra deprecante qualiter factum sit, ostenditur.

VERS. 38.---Super omnibus ergo his. (BEDA, in Esdr., lib. III, tom. II.) Ostendit quanta devotione omnes personae eorum novum post festa scenopegiae conventum fecerint, ut scilicet tota se intentione a scelerum contagiis expurgatos divino foederi conjungerent, et foederis sancti conditionem sermone firmarent et scripto; et sic ab impiorum consortio separati, securiores replerent opus, quod dudum [Col. 0722C] coeperant, id est, ut congruos urbis cives de numero impiorum instituerent.



CAPUT X.

VERS. 1.---Signatores, etc. Alia translatio: Nehemias qui Athersata fertur, erat enim dionymos unde singulariter subjungitur filius Achelai, quod superius apertius dicitur: Dixit autem Nehemias, et ipse est Athersata (II Esd. VII).

(ID., ibid.) Nobis quoque sabbatum spirituale semper agendum est, etc., usque ad primo die a malis emundare necesse est, deinde bonis actibus adornari.



CAPUT XI.

VERS. 1.---Habitaverunt autem. (BEDA, in Esdr., lib. III, tom. II.) Nunc completa est dispositio, etc., [Col. 0722D] usque ad sed occulti judicis et largitoris munere percipiunt.

VERS. 3.---Et in Jerusalem. (ID., ibid.) His verbis ostenditur, etc., usque ad nam sequitur: De filiis Juda habitaverunt in Cariatharbe (II Esd. XI).

(ID., ibid.) Judas interpretatur confitens vel confessio, etc., usque ad cum eorum qui sunt in agro unus assumetur, et alter relinquetur.



CAPUT XII.

VERS. 1.---Hi sunt autem, etc. (BEDA, ubi supra.) Hic principes sacerdotum una cum fratribus suis, etc., usque ad ideoque illum superstite adhuc Nehemia nasci potuisse.

[Col. 0723A] (BED., ibid.) Descripta est successio principum sacerdotum et levitarum, etc., usque ad amica provisione restaurant, et debito honore exaltant.

(ID., ibid.) Jamdudum aedificata erat civitas, etc., usque ad tunc in re ipsa fruentium divina visione beatorum hominum in corporibus spiritualibus inter angelica agmina.

VERS. 27.---Et in cymbalis, etc. (ID., ibid.) Cymbala, psalteria et citharae, etc., usque ad et corda proximorum ad amorem ejus accendunt, etc.

VERS. 28.---Filii cantorum. (ID., ibid.) Imitatores scilicet eorum, etc., usque ad et in ipso tempore dedicationis, id est, perpetuae remunerationis ibidem pariter uniuntur.

VERS. 30.---Et mundati. (ID., ibid.) Justus omnino [Col. 0723B] ordo, etc., usque ad et vinctis manibus et pedibus in tenebras exteriores mittatur.

VERS. 31.---Principes Juda, etc., id est confessionis vel laudis, perfectiores sunt Ecclesiae doctores, qui in dedicatione civitatis super murum ascendunt: quia in tempore tribulationis generalem Ecclesiae conversationem altius vivendo transcendisse probantur. De his enim dicitur: Super muros tuos Jerusalem constitui custodes (Isai. LXII), etc. Jure ergo qui nunc muris Ecclesiae tanquam vigiles praesunt, tunc quoque eisdem gloria remunerationis praeeminebunt.

Et statui duos choros. Vel spurcitiam peccatorum in praesenti de Ecclesia correctius vivendo, et errantes corrigendo expurgent, et in futuro qui corrigi noluerunt, judiciaria potestate de civitate Domini, [Col. 0723C] id est ingressu patriae coelestis, expellant. Vel chori laudantium ad dexteram euntes super murum ad portam sterquilinii ascendunt, dum eos dignos laude praedicant qui omnem immunditiam de Ecclesia praedicando, arguendo, excommunicando, eliminant.

VERS. 34.---Et de filiis sacerdotum, etc. In hac vita filii sacerdotum in dedicatione civitatis Dei tubis canunt, qui ad memoriam patriae coelestis corda auditorum praedicando succendunt.

VERS. 35.---In vasis cantici David. Quia non suo sensu vel desideriis innituntur, sed patrum et prophetarum vitam et doctrinam per omnia sequentes verbo praedicationis insistunt.

Et Esdras scriba. Quia in omnibus quae agunt verba sanctae Scripturae prae oculis habent, quibus [Col. 0723D] ducibus ad ingressum vitae aeternae perveniant, ut inebrientur ab ubertate domus Dei, et torrente voluptatis ejus, apud quem est fons vitae, etc.

VERS. 36.---Et contra eos ascenderunt in gradibus. (BED., ibid.) Cum civitas aedificaretur, etc., usque ad sanctam Trinitatem socia exsultatione concelebrant.

Super domum David. (ID., ibid.) Ascendunt filii sacerdotum, etc., usque ad ortumque solis justitiae sine occasu videre merentur.

VERS. 37.---Et super turrim furnorum. (ID., ibid.) Longum est de singulis portis vel turribus specialiter disserere, etc., usque ad circumspecta semper est necesse cautela et sollicitudine muniri.

[Col. 0724A] VERS. 39.---Steteruntque duo chori. (ID., ibid.) Perambulatis moenibus et portis civitatis, etc., usque ad in cujus implenda voluntate infatigabili mente permaneo.

VERS. 41.---Et clare cecinerunt. Dirupisti vincula mea: tibi sacrificabo hostiam laudis. Vota mea Domino reddam in atriis domus Domini, in conspectu omnis populi in medio tui, Jerusalem (Psal. CXV). Hoc fit cum in coelesti patria omnium sanctorum multitudine congregata, eas pro quibus in praesenti gemimus quasque gratiarum actione quotidiano desiderio sitimus, laudes efferimus.

VERS. 42.---Deus enim laetificaverat, etc. (BEDA, ibid.) Haec ad dedicationem sanctae civitatis, etc., usque ad et victimas bonorum operum maximas immolare [Col. 0724B] curabant.

Sed et uxores, etc. Quia tempore resurrectionis non solum qui praedicando vel fortiter operando Ecclesiam aedificarunt, fructum laboris percipiunt, sed etiam infirmiores ejusdem fidei consortes, eadem vitae perceptione laetantur. Benedixit enim Dominus pusillis cum majoribus (Psal. CXIII).

VERS. 43.---Recensuerunt quoque, etc. (BEDA, ibid.) Gaudentibus cunctis, etc., usque ad et cum magna laude et laetitia erat dedicata.



CAPUT XIII.

VERS. 1.---In die autem illo lectum, etc. (BEDA in Esdr., lib. III, tom. II.) Hi quia de incestu nati sunt, etc., usque ad sed Deus maledictionem Balaam [Col. 0724C] in benedictionem populi sui convertit, et eum ab armis inimicorum munivit.

VERS. 3.---Factum est autem, etc. Quia necesse est nos auditui veritatis intendere, ubi cum ab uno quolibet vitio lectione divina prohibemur, continuo etiam quidquid vitii sordidantis in nobis deprehendimus, ab actione nostra et conscientia repellamus.

VERS. 6.---In omnibus his. (BED., ibid.) Haec sententia, etc., usque ad quae reversus Nehemias mox exstirpavit.

VERS. 8.---Et projeci vasa domus Tobiae. (ID., ibid.) Qui supradictus est servus Ammonites inimicus populi Dei, etc., usque ad quae communicatio haereticis et schismaticis cum orthodoxis et pacificis filiis Dei.

Et projeci. (ID., ibid.) Tu quoque quidquid inter [Col. 0724D] fideles infidelitatis et immunditiae repereris, etc., usque ad sicut enim Nehemias in caeteris, ita et in hoc ejus personam repraesentavit.

(ID., ibid.) Sex diebus operari per legem quae necessaria sunt, in septima jubemur quiescere, etc., usque ad ab his quae ad victum et vestitum pertinent, prorsus intuitum avertant, sed congruo moderamine dispensent.

VERS. 16.---Inferentes pisces et omnia, etc. (ID., ibid.) Piscis bonus, est pia fides, quam qui a Domino malus, infirma cogitatio quae se curis hujus mundi ultra modum immergit, quam nobis Tyrii, id est, coangustati quaerunt in sabbato vendere, cum immundi spiritus quietem nostrae cogitationis importune [Col. 0725A] profundis saeculi curis obruere tentant. Sed pro tali mercatu Nehemias optimates objurgat Juda et castigat, dum divina inspiratio eos qui professioni pietatis servire conantur, ab hujusmodi cogitationibus purgat.

VERS. 19.---Factum est autem. (BED., ibid.) Conscientia nostra, etc., usque ad ideo merito sequitur.

VERS. 22.---Dixi quoque Levitis ut mundarentur, etc. (ID., ibid.) Mundari eos a quotidiano operis exercitio necesse est, etc., usque ad oportet ut prius mentem suam et actus purificent ab omni errorum labe.

VERS. 23.---Sed et in diebus illis. (ID., ibid.) In Ecclesia uxores alienigenas ducunt, etc. usque ad sed gentili sensu interpretantes.

[Col. 0725B] VERS. 30.---Igitur mundavi eos. (ID., ibid.) Apertius per omnia finis et condignus aedificio sanctae [Col. 0726A] civitatis et templi Domini, ut emundatis civibus alienae a Deo pollutionis, ordines sacerdotum et levitarum in ministerio suo rite custodiantur, ut instituti regulariter magistri Ecclesiae castigatum ab omni peccato populum de caetero in bono permanere, et crescere semper exhortentur.

VERS. 31.---Et in oblatione lignorum in temporibus constitutis et in primitiis. Inter caetera populus ligna offert ad ignem altaris nutriendum, cum opera virtutum divina consecratione digna operantur. Ardent ligna et consumuntur in altari holocaustorum, cum in cordibus electorum, opera justitiae flamma charitatis perficiuntur.

Memento mei, Deus, in bonum. Merito talis conditor et dedicator civitatis, post multos devotionis labores, [Col. 0726B] memoriae se Creatoris et largitoris omnium bonorum commendat.




[Col. 0725]
LIBER TOBIAE. (G)*



CAPUT PRIMUM.
[Col. 0725B]

VERS. 1.---»Tobias.« (BED., in Tob., tom. II.) Liber Tobiae est in superficie litterae salubris. Maximis enim vitae moralis exemplis abundat, et monitis. Sed quantum poma foliis, tantum historiae allegoria praecellit. Maxima enim Ecclesiae continet sacramenta. Ipse enim Tobias populum Israel significat, qui caeteris gentibus idololatriae deditis, fide recta [Col. 0725C] et operibus Deo serviebat. Unde: »Cum irent, etc.« Jeroboam namque qui fabricavit ad deceptionem subditorum vitulos aureos, idololatriae cultores exprimit, quorum complices significantur in subditis.

»Nephtlali.« (ID., ibid.) Latitudo, de qua: »Latum mandatum tuum nimis (Psal. CXVIII),« cujus tribus, id est filii populus fidelis, ejus civitas Ecclesia, de qua: »Non potest civitas abscondi supra montem posita (Matth. XV).«

»Supra Naasson.« Naasson augurium, hujus civitas superiora auguratur, id est, contemplatur coelestia.

(BEDA ubi supra.) Tobiae captivitas humani generis captivitatem designat per regem omnium pravorum, [Col. 0725D] id est diabolum, qui nos de patria coelesti in hujus exsilii vallem dejecit.

VERS. 3.---»Ita ut omnia, etc.« (ID., ibid.) Sic populus Israel per doctores divini verbi eleemosynam non solum rudibus suae gentis auditoribus, sed gentibus ad Judaismum venientibus ministrabat. Quidquid enim naturaliter boni habuit quod hostis captivans non abstulit, hoc suis in exemplum virtutis ostendebat, et portionem salutaris scientiae tanquam decimam suae substantiae advenis, id est Gentilibus offerebat.

VERS. 4.---»Nihil tamen puerile.« Jam illud apostolicum gerebat in pectore: »Nolite, pueri, effici, etc. (I Cor. XIV). Hoc autem secundum illos dictum est quod incedebant in mandatis Domini sine querela, [Col. 0726B] secundum illam regulam Tyconii, qua tanquam de eodem agentes, aliquando propter bonos omnes laudamus, aliquando propter malos omnes vituperamus, quod est secunda regula.

VERS. 6.---»Omnia primitiva (ID., ibid.).« Videtur obloqui, quod prima decimatio cedebat in usus Levitarum, secunda in necessariis erogandis quando visitabatur templum. Sed tertii anni decimas quas [Col. 0726C] tunc consueverant facere, concedebant pauperibus. Et ideo dicimus omnem illam vel omnes secundas, quia non poterat accedere ad templum timore custodum regis.

VERS. 9.---»Cum vero factus esset vir (ID., ibid.).« Sic populus Israel, etc., usque ad unde: »Primogenitus meus Israel (Exod. IV).«

VERS. 10.---»Quem ab infantia timere,« etc., credendo et confitendo scilicet quod nunquam peccatum faceret, sed ipsum timoris Domini spiritu impleret.

VERS. 13.---»In conspectu Salmanasar,« etc. Non obloquitur quod alibi dicitur Salmanasar, qui et Sennacherib: erat enim binomius, vel generaliter omnes reges Medorum sic vocabantur sicut Aegypti [Col. 0726D] Pharaones.

VERS. 16.---»Cum autem venisset, etc.« (ID., ibid.) Sic populus Dei, etc., usque ad et Scripturae arcana pandunt.

VERS. 20.---»Sepulturam exhibebat, etc.,« peccatorum: ut nec memoria in illis remaneret. Tali sepultura voluerunt patres nostri honorari juxta sepulturam Christi. Unde Jacob in Judaea se voluit sepeliri, et Joseph de ossibus suis mandavit.

VERS. 21.---»Denique cum reversus esset, etc.« Bene Sennacherib de Judaea fugit: diabolus enim veram confessionem pertimescit: et ante faciem ejus non subsistit



CAPUT II.

VERS. 10.---»Contigit,« etc. (BED., in Tob., tom. II.) [Col. 0727A] Nemo miretur si aliquando bonum typice malum, mala bonum significent. Si enim hoc non liceret nunquam nigro atramento, sed semper auro lucido nomen Dei scriberetur: quia Deus lux est. Sed si nomen diaboli calculo candido scribas, nihilominus tenebras significat. Caecatus ergo Tobias populum Israel significat. »Caecitas enim ex parte contigit in Israel (Rom. II).« Fatigatus a sepultura est caecatus. Qui enim infatigabilis in bonis operibus persistit, fidei lumen non admittit. Ita spiritualer fatigatus dormit, qui vigilare, stare, viriliter agere, et confortari negligit. Cui dicitur: »Surge qui dormis et exsurge a mortuis (Ephes. V).«

(BED., ibid.) Hirundines propter levem volatum, superbiam levitatemque significant: quarum immunditia [Col. 0727B] quibus dominatur excaecat. Nido hirundineo suppositus dormit, qui levitati lasciviae, ac superbiae se incantus subjicit. Haec caecitas populo Israel, imminente Domini adventu in carne, maxime praevaluit, cum romanae servitutis jugo laboraret, et divinae legis praecepta male vivendo violaret.

VERS. 14.---»Sed immobilis,« etc. Quia a domo Dei incipit judicium. Unde: »A sanctuario meo incipite (Ezech. IX).« Qui non corripitur non est filius: »Qui parcit virgae, odit filium (Prov. XIII). Paulus tanquam puer colaphizatur, tanquam juvenis extollitur.

VERS. 15.---»Insultabant reges,« etc. (BED., ibid.) Erant in populo, etc., usque ad unde: »Charitas patiens est, benigna est (II Cor. XIII).«



CAPUT III.
[Col. 0727C]

VERS. 7.---»Ut Sara, etc.« (BED., in Tob. tom. II.) Turbam notionum signat, etc., usque ad Daniel in coenaculo orat, et Elisaeus habet coenacula, et Christus in coenaculo pascha celebrat.



CAPUT IV.

VERS. 3.---»Corpus meum sepeli.« Corpora sepeliendo quasi sacrosanctum depositum terrae commendamus, quae reddenda et glorificanda in resurrectione credimus.



CAPUT V.

VERS. 7.---»Ex filiis Israel.« Erat enim ex numero angelorum, qui sunt filii Israel, quia semper vident [Col. 0727D] Deum facie ad faciem, et saepe mittuntur in custodia filiorum Israel, id est videntium Deum. Unde: »Constitui terminos populorum juxta numerum filiorum Israel (Deut. LII).«

VERS. 10.---»Tunc ingressus,« etc. (BED., ubi supra.) Apparuit angelus Tobiae et socium se praebuit et Filius Dei hominem assumpsit, et visibiliter cum hominibus conversatus humanum genus salvavit. Introduxit Tobias angelum ad patrem, etc., et Dominus per miracula quae in carne fecit populo Judaeorum, ex quo carnem susceperat, ostendit: quia est filius et angelus, id est nuntius paternae voluntatis, cui etiam gaudium perpetuae salutis praedicavit, dicens: »Poenitentiam agite, appropinquavit enim [Col. 0728A] regnum coelorum. (Matth. III.)« Et desperantibus de lumine coelesti »Ego sum, inquit, lux mundi, qui sequitur me non ambulat in tenebris (Joan. VIII).«

VERS. 15.---»Et dixit ei angelus.« (ID., ibid.) Promittit angelus Tobiae ducere filium suum in civitatem Medorum et reducere, etc., usque ad interrogante angelum Tobia unde esset.

VERS. 18.---»Ego sum, inquit, Azarias Ananiae magni filius, (ID., ibid.) Azarias adjutor, Ananias gloria Dei. Christus quoque fidelibus suis indicat, quia ipse est de quo dicitur: »Adjutor meus et liberator meus es tu, Domine, ne moreris (Psal. LXIX).« »Et vidimus gloriam ejus, quasi unigeniti a Patre (Joan. I).«

VERS. 22.---»Tunc paratis.« (BED., ubi supra.) [Col. 0728B] Apparente Domino in carne, etc., usque ad et sic ad salutem gentium per apostolos pervenit.



CAPUT VI.

VERS. 1.---»Profectus est,« etc. (BEDA, in Esdr., tom. II.) Domino veniente ad gentes salvandas, etc., usque ad et oves spirituales a furibus et bestialibus spiritibus et haereticis defendunt.

VERS. 2.---»Et ecce piscis,« etc. (BEDA, ubi supra.) Dominicae passionis sacramentum manifeste significatur, etc., usque ad nec in eo princeps mundi veniens quidquam habuit.

»Exivit.« (ID., ibid.) Christus mortem cui nil debebat accepit, ut pedes, scilicet suos, id est membra sua a contagione peccati et mortis ablueret. Occurrit [Col. 0728C] piscis eum devorare cupiens, et Domino in cruce passo diabolus, quo movente crucifixus erat, advenit, quaerens si quid peccati in eo invenisset.

VERS. 3.---»Quem expavescens,« etc. Christus imminente mortis articulo coepit pavere et taedere, non diabolum, sed mortem, quae invidia diaboli intravit in orbem, naturali carnis fragilitate perhorrescens; unde: »Pater, transfer calicem hunc a me (Marc. XIV).«

VERS. 4.---»Apprehende branchiam,« etc. (BED., ibid.) Apprehendit Christus di bolum qui eum capere in cruce voluit, et moriendo vicit. Apprehendit ergo branchiam, ut caput nequissimum a corpore, potentiae suae dextera separaret, id est nequitiam antiqui hostis ab his, quos sibi corpus fecerat, auferret, et [Col. 0728D] hos corpori suo, id est Ecclesiae inferret. Branchiam enim habet piscis in confinio capitis et corporis, est autem Christus caput Ecclesiae, quae est corpus ejus, et diabolus caput iniquorum, qui sunt corpus ejus.

»Quod cum fecisset.« Quia cum Dominus nequitiam diaboli manifestaret, molitus est adhuc electis suis persecutionem commovere: hi enim sunt pedes ejus per quos ambulat in terra qui per omnia regnat in coelo.

VERS. 5.---»Exentera hunc piscem.« Dominus piscem exenteravit, cum nequitiam diaboli latius sanctis aperuit: et quasi arcana insidiarum ejus reseravit. Reposuit sibi cor ejus, quia calliditatem ejus [Col. 0729A] in Scripturis indicavit, de quo dicitur: »Serpens erat callidior cunctis animantibus terrae (Gen. III),« et alibi: »Num ignoramus astutius ejus (II Cor. II).« Fel quoque reposuit, quia quanto malitiae furore contra genus humanum saeviat, ad cautelae studium scribi et conservari voluit. Jecur reposuit, quia maligna ejus consilia adversum nos per doctores veritatis insinuavit: Aiunt enim physici: quia calore et occulta virtute jecoris excoquantur et digerantur cibi. Cum vero quae agere disponimus, sedula cogitatione, quo ordine sint agenda requirimus, quasi acceptos in stomacho cibos, ardore jecoris excoquimus.

»Sunt enim haec necessaria.« Astutia diaboli et nequitia cognita nobis ad medelam proficiunt: [Col. 0729B] quanto enim ea certius exploramus, tanto certius declinamus

VERS. 6.---»Assavit carnes ejus,« etc. (BEDA, ubi supra.) Quidquid sibi ex hoc pisce assumpserit, etc., usque ad donec in gentibus Ecclesiae fundamenta locarentur.

VERS. 12.---»Et oportet.« (ID., ibid.) Raguel populum gentium signat, etc., usque ad et qui audire dignus sit: »Jam non dicam vos servos, sed amicos meos (Joan. XV).



CAPUT VII.

VERS. 11.---»Quo audito verbo Raguel expavit,« etc. (BEDA, ubi supra.) Audiens populus gentium verbum fidei, etc., usque ad ut qui stulta dicerent, [Col. 0729C] stulte perirent.



CAPUT VIII.

VERS. 1.---»Postquam vero coenaverunt,« etc. (BEDA, in Tobiam, tom. II.) Introductus Tobias ad cubiculum protulit, etc. Deus accepturus Ecclesiam de gentibus, in desponsationis initio, jubet eam abrenuntiare diabolo, et omnibus pompis ejus et confiteri fidem sanctae Trinitatis in remissionem peccatorum: quod est intima piscis viscera vivis cremare carbonibus.

(BEDA, ubi supra.) Quia post abrenuntiationem diaboli, post confessionem verae fidei, sequitur peccatorum remissio, per aquam baptismi expulso diabolo, diabolum ligavit: quia a fidelium laesione cessando compescuit, quos etsi aliquando tentare [Col. 0729D] probationem permittitur, superare tamen prohibetur.

VERS. 3.---»Religavit.« Desertum et Aegyptus corda infidelium significant, quae a Deo deserta. quia ejus habitatione indigna, et juxta interpretationem Aegypti perfidiae suae tenebris obscurata. Merito autem et qui a Deo deseritur a daemonio repletur. Angelus vero daemonem qui Tobiam occidere volebat, in deserto ligavit, qui cohibitum a fidelibus, qui sunt membra Christi, diabolum in infidelibus tantum dominari permittit, in quibus tamen tenet eum ligatum, quia nec ipsos tantum laedere permittitur quantum nititur.

VERS. 11.---»Et factum est.« etc. (ID., ibid.) [Col. 0730A] Cantus pullorum, etc., usque ad veraciter Christum hoste superato sponsum esse sanctae Ecclesiae cognoverunt.

VERS. 17.---»Benedicimus te, Domine Deus.« (ID., ibid.) Laetatur Raguel de vita Tobiae, etc., usque ad sunt crassi gratia supernae dilectionis referti.

VERS. 22.---»Duas quoque,« etc. (ID., ibid.) Apostolus gentium eos qui ad fidem venerant, etc., usque ad qui epulas ex eis quorum reficiuntur exemplis accipiunt.

»Quatuor arietes.« Quia sancti doctores et martyres quatuor libros Evangelii fide et opere conservant, prudentia, justitia, fortitudine, temperantia muniuntur, et quatuor partibus mundi instruunt Ecclesiam Dei.

[Col. 0730B] »Occidi fecit.« Quia alii sponte mortificant corpora sua, ut sint hostia viva: alii inter manus infidelium subeunt martyria: per arma justitiae a dextris et a sinistris, id est, in prosperis et adversis hostem vincentes antiquum.

VERS. 23.---»Et adjuravit Raguel Tobiam.« (BEDA, ibid.) Adjuramus Christum ut maneat nobiscum, donec perfectionem quietis per Spiritus sancti gratiam consequamur, qua requiescamus et a peccatis in corpore, et a pravis cogitationibus in mente.



CAPUT IX.

VERS. 3.---»Tamen obsecro te.« (BEDA, ex Isid.) Aliquos de credentibus servientes tibi quibus praedicandi committas officium ad colligendas gentes, quae [Col. 0730C] nondum fidei mysterium susceperunt, sed tamen famam audierunt: et talentum verbi quod fama didicerunt, per fidei obedientiam reddant. Novus quotidie populus in Ecclesia colligitur, potest tamen specialiter intelligi, qui litteram legis septuaginta interpretes acceperunt, et ideo fidem citius susceperunt.



CAPUT X.

VERS. 8.---»At vero Raguel,« etc. (BED., ubi supra.) Cum plenitudo gentium intraverit, nemo prohibere potest, quin Dominus salutem Israel tribuat, et caecitatem ejus, quae ex parte contigit, respiciat. Recordata est enim divina clementia, quoniam tristitia magna et continuus dolor est Judaeis credentibus pro fratribus infidelibus.

[Col. 0730D] VERS. 10.---»Tradidit,« etc. Remittuntur in fine doctores Ecclesiae ad Christum, cum ipsa Ecclesia, virtutum divitiis plena, ad fidem illustrandam, bonorumque operum substantia ditandam Judaeorum gentem, ex qua Dei Filius sumpsit carnem.



CAPUT XI.

VERS. 3.---»Praecedamus.« (BEDA, ubi supra.) Postquam illuminatus est populus gentium, praecedit divina gratia ad illuminandam caecitatem Judaeorum, ut in libris suis cognoscant Christum verum hominem et verum Deum, et sic tandem quasi viso angelo et filio suo quos diu non viderant, multum gaudeant; tandem, scilicet, se Ecclesiae de gentibus, congregatae mysteriorum communione conjungat.

[Col. 0731A] VERS. 9.---»Blandimento.« (BED., ubi supra.) Canis gaudebat dum tecta dominorum diu invisa reviseret. Gaudent doctores de effectu sui operis, cum Judaeam a Domino recolligendam intelligant. Gaudent de praemio vitae aeternae, et cunctis eodem praemio corda exhilaranda praedicunt, et statim adventuram gratiam sancti Spiritus edunt.

VERS. 10.---»Exsurgens.« Audito a doctoribus verbo salutis, exsurgit populus Judaeorum de perfidiae suae caecitate longa, et amore currit ad Dominum; sed offendens gressibus operum, donec renatus instructus in Christo, fidei et operationis lumen percipiat.

VERS. 13.---»Tunc sumens.« (BEDA, ibid.) Dominus credentibus aperte revelat quanta sit antiqui hostis malitia, qui ipsum in passione devorare gestivit; [Col. 0731B] sed per hoc occisus, membra sua, id est, eos quos ante tenebat, amisit.

VERS. 14.---»Albugo.« (BED., ibid.) Habet adhuc populus Judaeorum velamen ante faciem cordis, etc., usque ad qui autem fragilitatis et ignorantiae conscii dicunt, Domine Deus, illumina tenebras meas; a Domino illuminantur.

VERS. 18.---»Ingressa est,« etc. (ID., ibid.) Lucem gratiae spiritualis, quae septiformis est, significat. Post septem dies illuminationis ingreditur uxor: quia postquam Judaea per fidem illuminata fuerit, postquam gratiam Spiritus sancti acceperit; ingredietur ad eam Ecclesia, ut sit unum ovile et unus pastor, et sit domus Christi una, uno lapide angulari firmata.



CAPUT XII.
[Col. 0731C]

VERS. 14.---»Et nunc,« etc. (BEDA, in Tobiam.) Rediturus in coelum angelus apertius quid sit et quare venerit, et quo reversurus sit exponit: et Christus eidem populo latius proficienti conditionem suam patefecit, ostendens, quod ipse in Patre, et [Col. 0732A] Pater in Filio sit. Angelus redit ad Deum, Tobias remanet apud Patrem, et Christus a fidelibus suis intelligitur divinitate Patri aequalis, humanitate hominibus consubstantialis.



CAPUT XIII.

VERS. 1.---»Aperiens autem Tobias os suum.« (BEDA, in Tobiam.) Confessus est veritatem et misericordiam, etc., usque ad coelestis patriae gaudia praedicando.



CAPUT XIV

VERS. 1.---»Et postquam illuminatus est Tobias,« etc., quadragenarius numerus laboriosus est, jejunii et abstinentiae. Nos autem omnes hujus vitae labores debemus sustinere, cum Dei et proximi [Col. 0732B] dilectione, et sic fructificabimus.

VERS. 3.---»Quinquaginta namque et sex annorum lumen oculorum amisit,« etc. Sacratum numerum quinquagenarium transierat, nec ad sexagenarium, qui perfectionem, propter senarium, in quo omnia facta sunt, significat, pervenerat.

VERS. 5.---»In hora autem mortis suae vocavit ad se Tobiam.« (BEDA, in Esdram.) Tobias, id est, doctores Judaeorum, qui de hoc mundo exituri propinquis suis annuntiant: quia mundus ad finem appropinquat, et futurae vitae bona in proximo futura.

VERS. 14.---»Tobias abscessit ex Ninive cum uxore sua, et filiis et filiorum filiis,« etc. (ID., ibid.) Hoc quotidie facit Christus, etc., usque ad diu vivens animi levitatem non deserit.

[Col. 0732C] VERS. 16.---»Sepelierunt.« Sepultura Tobiae finem mundi designat, quo Dominus noster cum corpore suo, quod est Ecclesia, in requiem intrat angelis de societate hominum congratulantibus, et singulos per diversas mansiones pro meritorum qualitate collocantibus.




[Col. 0731]
LIBER JUDITH. (G)*





PROLOGUS HIERONYMI IN LIBRUM JUDITH.

(Vide inter opera beati Hieronymi, tom. VIII.)



PRAEFATIO.
[Col. 0731D]

(RAB. expos. in lib. Judith, tom. III.) Quaeritur quo tempore quibusve regibus historia Judith fuerit, etc., usque ad nisi forte dicatur quod Cambyses qui gentes finitimas impugnasse, et Aegyptum superasse dicitur, cum regnum Assyriorum atque Persarum unum esset, aliquem regem nomine Arphaxat in Media repugnantem vicerit, atque suo imperio subju averit.



CAPUT PRIMUM.

VERS. 1.---»Arphaxat.« (RAB., ubi supra.) Mystice, per Arphaxat superbi exprimuntur, quorum conatus et labor qui per vastum tumoris et elationis agitur facile in potestatem Nabuchodonosor, id est diaboli cadit: ipse est enim rex super omnes filios [Col. 0732D] superbiae: »Quam appellavit.« Quae Mediae provinciae metropolis est, quam Deiocus Medorum rex condidit, sed Arphaxat mirabiliter amplificavit, sicut Daniel propheta, secundum Josephum sub Dario rege in eadem civitate Mediae mausolaeum valde praeclarum constructum mira arte posuit, quod quacunque die cernitur eadem constructum putatur, quia sic pulchritudo nova et materia solida. Ibi usque hodie reges Persarum atque Medorum sepeliuntur et cui haec cura committetur sacerdos Judaeus est.

»In gloria.« Hi in curribus et hi in equis, etc. Sed Deus currum Pharaonis et exercitum ejus projecit in mare: ergo qui gloriatur, in Domino glorietur.

VERS. 6.---»In campo magno.« (RAB., ubi supra.) Nominibus locorum, etc., usque ad et demum victorias ad Chaldaeos vel Assyrios concesserint.

[Col. 0733A] »Tunc exaltatum est.« Cum diabolus perditorum multitudinem suae voluntati subjicit, elevatur cor ejus, propriae illud assignans virtuti, non divinae permissioni: et eo magis ardescit ad plurimorum perditorum destructionem, quo se videt quibusdam praevalere per pravam suggestionem, unde sequitur.

»Et misit ad omnes.« (RAB., ibid.) Diabolus per diversas provincias legatos mittit, etc., usque ad unde: »Omnes uno animo contradixerunt, etc.«

VERS. 12.---»Tunc indignatus Nabuchodonosor.« Diabolus propria superbia excaecatus, arrogat sibi imperium totius orbis, contendens ut abstractos a cultu pietatis, consortes suae faciat impietatis: qui de potentia regni exsultans, ait: »Ascendam in coelum, et ponam sedem meam in Aquilonem, et similis [Col. 0733B] milis ero Altissimo.« Et in Evangelio: »Haec omnia tibi dabo, si cadens adoraveris me.«



CAPUT II.

VERS. 7.---»Tunc Holofernes. (RAB., in lib. Judith, tom. III.) Holofernes ille principes gentium, qui Ecclesiam persecuti sunt significat, etc., usque ad ut omnes adorent draconem, qui bestiae talem dedit potestatem.

VERS. 12.---»Cumque pertransisset.« (ID., ibid.) Per diversas provincias, et nomina locorum, quae in historia continentur, personarum distinctiones et graduum, et dignitatum, designantur, ex quibus diabolus vindicat sibi aliquam partem, nec pugnae formidat difficultatem, sed grandis potentiae grandem [Col. 0733C] certat efficere ruinam.

VERS. 13.---»Praedavitque omnes.« Scientiae utilitatem auferens, et caetera quibus servire debuerant Deo: et in usum servitii sui convertens: resistentes occidit in ore gladii, quia quos flectere ad consensum nequit, corporaliter occidit.

VERS. 17.---»Descendit in campos.« Damascus potus sanguinis interpretatur, in qua principes gentium exprimuntur, qui sitiunt sanguinem fidelium: maxime in tempore messis, id est, in consummatione saeculi debacchante per latitudinem orbis furore Antichristi.



CAPUT III.

VERS. 1.---»Tunc mise unt,« etc. Potentes saeculi et voluptatum amatores, qui principem mundi [Col. 0733D] student reconciliare sibi, ut mortis periculum et voluptatis, detrimentum evadere possint; de quibus dicitur: »Qui vult esse amicus hujus saeculi, inimicus Dei constituitur.« In his enim solli itudo hujus saeculi, et fallaci divitiarum suffocat verbum, et fructum non facit, hi enim secundum nomina harum provinciarum superbia extolluntur, vanitatem sequuntur: terram duabus viis ingrediuntur, et coetum lugentium vel luxuriae suae poenas luentium in inferno sociabuntur: ubi ad calorem nimium transibunt ab aquis nivium, »et vermis eorum non morietur, et ignis non exstinguetur.«



CAPUT IV.

VERS. 13.---Memores estote. Per exempla sanctorum [Col. 0734A] corroborat, unde Job (Cap. XII): Instauras testes contra me, et Paulus ad Hebraeos fidei virtutem laudans patrum copiosa induxit exempla, qui per fidem vicerunt regna, operati sunt justitiam.



CAPUT V.

VERS. 5.---»Tunc Achior dux,« etc. Quasi princeps haereticorum qui ibet idololatriae deditus, qui de divinis operibus et miraculis cognovit quae saepe aliis dicit, quamvis fidem catholicam perfecte non didicerit, et Christi baptismate renatus non sit. Vel per Achior haeretici designantur, qui licet per omnia viam veritatis non teneant, tamen in doctrina sua multa vera praedicant, quae nostrae fidei concordant. Hi contra Ecclesiam catholicam pugnant, sed ratione superati veritatem omnino non celant, haeretici [Col. 0734B] enim bona malis permiscent; quia si semper mala dicerent, latere non possent; sicut qui veneni poculum porrigit, labrum calicis melle tangit, ut quod dulce est, primo sentiatur, ne quod mortiferum est timeatur. Aliquando tamen corre ti salvantur, sicut Achior videns victoriam Judith, consociatus populo Dei circumcidit carnem praeputii sui: leprosi quoque evangelici haereticos exprimunt, qui dum rectis prava inserunt, quasi colorem sanum maculis aspergunt.



CAPUT VI.

VERS. 10.---»Porro filii Israel descendentes de Bethulia venerunt.« Filii: doctores Ecclesiae ad arborem ligatum solvunt, cum catechumenos suos, [Col. 0734C] nec persecutorum rabiem, nec mortem pertimescere docent. Quasi ad arborem ligatum solvunt, cum a formidine crucis mentem pavidam eruunt, et ad patiendum instruunt, hoc autem melius fit, si (exemplo Oziae et Carmin qui confortantes Achior, preces devotas cum omni populo Domino effuderunt) magistri Ecclesiae cum caeteris fidelibus auditores suos Domino commendaverint devotis precibus, ut ejus dono habeatur, quod humana infirmitas non meretur.

VERS. 19.---»Et fecit ei coenam magnam.« Expleto jejunio facit, qui animam diu languidam, et pane verbi Domini egentem, evangelica doctrina et dapibus virtutum reficit. Huic convivio advocantur omnes presbyteri, ut eorum exhortationibus et exemplis corroborentur neophyti ad fidem accipiendam [Col. 0734D] vel conservandam.



CAPUT VII

VERS. 7.---»Erant tamen non longe a muris fontes.« Sicut in libro Regum Philisthiim fabros ferrarios auferunt, ne faciant Hebraeis aut lanceam, aut gladium. Et descendit omnis Israel ad Philisthiim, ut exacueret vomerem, et ligonem et securim, et sarculum. Hoc enim maxime diabolus studet, ut doctrinae fluenta et virtutum arma auferat, et sic nequitiam suam in interitum servorum Dei velociter expleat: hinc principes gentium et Julianus apostata non solum divinam, sed et humanam Christianis interdicunt philosophiam.

VERS. 12.---»Tunc ad Oziam congregati.« Carnales [Col. 0735A] qui dicunt »Domine, Domine, cor autem eorum longe est a me (Matth. VII, XV).« Sunt enim in sagena Domini et boni et mali pisces, usque ad littus futuri judicii, qui praesentis vitae incommoda graviter ferentes, malunt praesentibus uti deliciis, quam coelestia bona sibi in futuro reservari, qui magistros suos importunis quaerimoniis affligunt, et sibi ad luxum saeculi assentire cogunt, unde sequitur:

VERS. 23.---»Et hos quinque dies,« etc. Quinque dies quinque sensus corporis, quibus praesens vita ducitur, quasi quinque dierum inducias doctor iners expetit, qui corporale vitium solatium auditoribus indiscrete promittit, quasi in potestate sua sit summi datoris magnificentia, cum magis tempus tribuendi, et modus, in dantis quam accipientis potestate [Col. 0735B] consistat: si enim praesentis vitae negatur solatium, subditos deserunt, ut cedentes persecutionibus, corporale devitent supplicium. Hanc conventionem nostra Judith, id est Ecclesia, respuit et contemnit.



CAPUT VIII.

VERS. 1.---»Et factum est cum,« etc., sequitur »Filia Merari.« Id est amaritudinis. Ecclesia enim per amaritudinem et tribulationem ad futurae vitae gaudia generatur: ubi Dominum laudabit in aeternum. Quod enim quindecim generatione progenita narratur, significat quod Ecclesia per hebdoadem legis et ogdoadem evangelii, de patriarchis et apostolis est edita, et ad coelestem gratiam ascensura; unde hic numerus graduum in Psalterio ponitur, [Col. 0735C] futurae ad coelos ascensionis figurativus, quo sancti venientes merito dicunt, »Ecce nunc benedicite Domino.«

VERS. 2.---»Et vir ejus fuit Manasses,« etc. Manasses interpretatur obliviosus vel necessitas, cui Judith conjugio copulata quasi decalogo legis vel ritibus gentilium obnoxia. Sed veniente Christo et luce Evangelii clarescente in mundo, omnis illa observantia cessit, et quasi vilis collectio messis velociter transiit; unde Apostolus: »Ubi venit fides, jam non sumus sub paedagogo. Omnes enim filii Dei estis per fidem in Christo Jesu (Gal. III).« Et ad Romanos ait: »Mortificati estis legi per corpus Christi Jesu, ut sitis alterius qui ex mortuis resurrexit (Rom. VII).« Et vir Manasses, Christus Ecclesiae sponsus. [Col. 0735D] Bene Manasses dicitur, quia nos facit oblivisci calamitatis pristinae per consolationem vitae futurae. Hic in tempore messis hordeaceae, id est collectionis plebis Judaicae, cum mitteret apostolos suos praedicare et manipulos credentium congregare: venit aestus persecutionis super caput ejus, id est super divinitatem ejus. »Caput enim Christi Deus (II Cor. II).« Inde enim maxime scandalizabantur Judaei, quod dicebat se esse Filium Dei. Unde, »Facis teipsum Deum (Joan. X).« Et alibi: »Quia Filium Dei se fecit (Ibid. XIX).« Passus est Jesus in gente sua, et sepultus in horto. Hujus sponsa ablato sponso, jejunio, et orationi operam dat, usque ad consummationem saeculi, nec erroribus haereticis dignatur pollui. [Col. 0736A] Cui vir suus reliquit divitias spiritualis sapientiae et virtutis: et familiam, id est gentium multitudinem, aggregavit.

VERS. 7.---»Cui vir suus reliquerat divitias multas.« Ex veteris legis et ex philosophiae instructione, moralisque disciplinae, multiplices opes ad Christum veniens attulit Ecclesia; unde et Paulus se ad pedes Gamaliel nutritum gloriatur, et Moyses omni sapientia Aegyptiorum eruditus legitur.

VERS. 12.---»Non est iste sermo.« Cum afflicti sumus, nec tempus, nec modum praescribere Domino debemus, sed magis arbitrio ejus cuncta relinquamus. Unde quidam patrum in oratione sua dixisse legitur: »Fili Dei, fili Dei, sicut scis, et sicut vis, miserere mei (Matth. VI).« Regnum tantum Dei [Col. 0736B] quaerere debemus, et omnia adjicientur. Praesens vita sit fidelibus in usu, futura in fructu. Sit res temporalis in itinere, desideretur aeterna in perventione.

VERS. 28.---»Et dixerunt.« Quaecunque loquitur Ecclesia in confessione fidei in doctrina religionis, laudabilia et irreprehensibilia sunt, haec singulos fideles orando praemonet, si quisque sicut probavit verum esse quod docet, ita operibus implet: unde subditur:

VERS. 30.---»Et dixit illis Judith.« Judith, id est Ecclesia, commendat praesbyteris portam, id est castrorum Dei sollicitam custodiam, ut pervigili et solerti cura contra hostium insidias semper parati assistant et orationibus muniti.



CAPUT IX.
[Col. 0736C]

VERS. 1.---»Quibus abscedentibus.« Postquam ad presbyteros locuta est, oratorium ingreditur Judith, quia sollicitudo sanctorum post praedicationis obsequium, redit ad cordis sui secretum, ut ibi compleat purae ascensionis incensum: secundum illud, Cum oraveris, intra in cubiculum tuum.

VERS. 2.---»Domine Deus.« Bene in oratione actum Simonis commemorat, qui cum fratre Levi stuprum sororis in alienigenas vindicavit. Futurum enim erat, ut Holofernes qui in Judith voluit explere immunditiam libidinis, gladio feriretur ultionis.

VERS. 9.---»Respice castra.« Sicut luxuriosos luxuriosis comparat, ita nunc superbis superbos, Assyrios, [Col. 0736D] scilicet Aegyptiis; quia sicut potentia divina est in illis, ita manifestari potest et his subversis, quia idem Dominus, eadem potentia, eadem justitia.



CAPUT X.

VERS. 2.---»Abstulit a se cilicium, et exuit se vestimentis viduitatis suae,« etc. Quia sancta Ecclesia aliquando pro peccatis suis, poenitentiae gerit affectum: sed tamen spe remissionis et futuri praemii exhilarat animum.

VERS. 4.---»Ut incomparabili decore.« Quia justum est, ut qui Dei fervet amore, omnibus habeatur dignus honore, unde: »Astitit regina a dextris tuis in vestitu deaurato, circumdata varietate (Psal. XLIV).«

[Col. 0737A] VERS. 5.---»Et panes et caseum.« Haec omnia Abra pro dispensatione dominae suae observat. Justum est enim, ut qui non novit moderamina vitae suae tenere, non subito fiat rector alienae.

»Dixeruntque,« etc. Sub dominatione saecularium principum libere manere permiserunt. Sicut Trajanus licet inprimis Christi Confessores persecutus sit, Plinio secundo admonente, levioribus decretis edictum suum temperavit. Aelius quoque Adrianus per Quadratum discipulum apostolorum, et Aristidem Atheniensem virum, de Christiana religione eruditus, ad Munitium Fundanum proconsulem Asiae epistolam misit, ut nemini liceret Christianum sine criminis objectione aut probatione damnare.



CAPUT XI.
[Col. 0737B]

VERS. 4.---»Et dixit illi Judith: Sume verba,« etc. (AUG., serm. 229 de temp.) Species custodit quae blanditur, etc., usque ad sed sopor tibi quem ferias praeparavit.

VERS. 17.---»Missa sum.« Prima via salutis fuit gentibus, praedicatores Evangelii gratanter recipere et fidem praebere, et per eorum doctrinam ad agnitionem veritatis venire.



CAPUT XII.

VERS. 19.---»Et accepit.« Non inquinatur cibis gentilium aut superstitione. Ecclesia enim inter gentes habitans, idololatria non polluitur, sed his quae devotio fidelium per obedientiam praeparat, utitur, [Col. 0737C] unde: »Meus cibus est ut faciam voluntatem ejus qui misit me Patris (Joan. IV).«



CAPUT XIII.

VERS. 4.---»In lecto.« Nefandae securitatis, qua se impune peccare confidit; unde: »Impius cum in profundum peccatorum venerit, contemnit (Prov. XVIII).«

VERS. 11.---»Caput Holofernis.« Recordationem confecti belli sollicite jubet memorari, unde: »Sobrii estote et vigilate (I Petr. V).

VERS. 13.---»Custodibus murorum.« Id est doctoribus, qui verbo et exemplo Ecclesiam muniunt, et ad vitam aeternam introducunt, de quibus dicitur: »Super muros tuos Jerusalem constitui custodes (Isa. LXI).« Vel angelicis spiritibus, qui nobis in [Col. 0737D] custodiam missi, malignos spiritus excludunt.

»Aperite portas.« Id est devotionem cordis, unde dicitur: »Qui habet aures audiendi audiat, quid Spiritus dicat ecclesiis (Apoc. I).« Secundum illud: »Beatus qui causam suam loquitur in aure audientis (Eccl. XXV).« Dominus virtutem populo suo dabit, cum quo scilicet, apicem coelestis regni ascendit, unde: »Nemo ascendit in coelum nisi qui descendit de coelo (Joan. III).«

VERS. 16.---»Illa autem ascendens.« Ad coelestia dogmata sermonem convertens, et ad laudandum Deum pro beneficiis suis auditores attollens.

VERS. 18.---»Et interfecit.« De quo: »Ipsa conteret caput, etc. (Gen. II).« Et in Evangelio: »Dabo [Col. 0738A] vobis potestatem calcandi super serpentes et scorpiones et super omnes virtutes inimici (Luc. X).«

VERS. 19.---Et ecce,« etc. Scitote quanta sit malignitas, quanta fraus inimici nostri, quanta pietate a nobis superatus sit, quos Dominus illaesos ab omni fraude et erroris contaminatione custodit, ut his inspectis Conditori et Redemptori nostro gratias agatis, unde: »Sobrii estote et vigilate (I Petr. V).« Et: »Timeo ne sicut serpens seduxit Evam astutia sua, ita et sensus nostri corrumpantur (II Cor. II).« Et item: »Confortamini in Domino et in potentia virtutis ejus: et induite vos arma Dei (Ephes. VI).«

VERS. 25.---»Quia hodie nomen tuum,« etc. Laus Ecclesiae non recedet de ore hominum, qui memores sunt studii et operum ejus, quae per dilectionem Dei [Col. 0738B] et proximi praesentes tribulationes secura sustinet, fide plena et spe firma, attendens eminentiam coelestium praemiorum, ubi sociabitur beatitudini angelorum.

VERS. 29.---»Videns autem Achior.« Per Achior principem Ammonitarum pagani vel haeretici designantur, qui videntes Ecclesiae fidem hostium superasse ferocitatem, nimio pavore concutiuntur et superbiam suam humiliantes Ecclesiam venerantur; et sequaces suos errorem relinquere et fide liberi sese sociare hortantur; unde Isaias: »Venient ad te curvi filii eorum qui te humiliaverunt, et adorabunt vestigia pedum tuorum omnes qui detrahebant tibi (Isa. LX).«



CAPUT XIV.

[Col. 0738C] VERS. 13.---»Tunc ingressus.« Duces persecutorum deos suos contra Ecclesiam poscentes auxilium, inveniunt eos propria foeditate spurcissimos et omni virtute destitutos, unde fugae se commendantes relinquunt ea in quibus temporaliter confidebant. »Non est enim prudentia, non est sapientia nec consilium contra Deum;« unde Hieremias ait: »Non fugiet velox et non salvabitur fortis,« etc. (Hier. XLVI).



CAPUT XV.

VERS. 3.---»Videntes itaque,« etc. Gedeon contra Madianitas pugnaturus, non hastam, non clypeum, sed tubas et lampades tulit, praefigurans Evangelii praecones, quibus non est colluctatio adversus carnem et sanguinem, sed contra spiritualia [Col. 0738D] nequitiae in coelestibus, etc, et pugnant praedicationis voce et miraculorum fulgore.

»Omnis itaque.« Ad praedicationem verbi Dei ex singulis gentibus et provinciis probatae personae et viribus accinctae ad malitiam Domini veniunt; unde Isaias: »Ecce isti de longe venient, et ecce illi ab Aquilone et mari (Isa. XLIX),« etc.

VERS. 13.---»Per dies autem.« Qui universum praesentis vitae tempus significant, quo populus Dei de hoste triumphans spiritualiter exspoliat; unde de Ecclesia dicitur: »Confidit in ea cor viri sui, et spoliis non indigebit (Prov. XXXI).«

VERS. 14.---»Porro autem.« Sic populus Dei ab Aegypto recedens, ipsam spoliavit, unde tabernaculum [Col. 0739A] construxit. Sic reges justi sub Testamento Veteri quae hostibus abstulerunt, in ministerio templi consecraverunt.

VERS. 15.---»Juvenibus.« Quia tunc neque nubent neque nubentur, quia resurgent omnes in virum perfectum, in mensuram aetatis plenitudinis Christi. Unde in resurrectione Domini, juvenis coopertus stola candida angelus apparuit.



CAPUT XVI.

VERS. 12.---»Horruerunt.« Notare debet lector, utrum opinio vera sit, quod Cambyses filius Cyri a plerisque iste Nabuchodonosor dictus sit, qui Persis, Medis, et Assyriis imperavit.

VERS. 16.---»Adonai Domine.« Unum de decem nominibus apud Hebraeos significans, quod Dominus [Col. 0739B] creaturae dominetur. Et notandum, quod ubicunque bis ponitur, Dominus: primum nomen, tetragrammaton est, et proprie ad Deum pertinet, et ineffabile dicitur: secundum commune, quod convenit hominibus. Et bene Adonai Dominus filius Dei dicitur: quia Deus et homo, Dominus et Deus, quod omnibus dominetur vel ab omnibus timeatur.

VERS. 21.---»In carnes eorum.« Quas amaverunt, [Col. 0740A] de quibus nascitur fetor vermium. Caro et sanguis vermes creat: quia delectatio carnalis, cui sal continentiae non resistit, poenam aeternam generat luxuriosis; unde: »Vermis eorum non morietur, et ignis non exstinguetur (Isa. LXVI).«

VERS. 22.---»Et factum est.« Adepta victoria de hostibus suis, quisque electus ab omni labe purgatus, properat in supernam Dei civitatem, ubi vera visio pacis, ubi reddit vota sua conditori.

VERS. 28.---»Centum quinque, etc. Pro aeterna beatitudine centenarius numerus a laeva transit in dextram.

»Abram suam.« Abram carnalium conversationem, quae semper timori obnoxia est in libertatem gratiae et ad securitatem charitatis ducendo et exhortando [Col. 0740B] perducit, ut non timore, sed amore serviat.

VERS. 29.---»Luxitque illam omnis populus diebus septem.« Electi Dei per omne tempus, quod septem diebus evolvitur, propter peregrinationem praesentis Ecclesiae, in dolore et gemitu non affliguntur ex desperatione, sed futurae vitae recordatione, juxta illud: »Flevimus, dum recordaremur Sion (Psal. CXXXVI).«




[Col. 0739]
LIBER ESTHER. (G)*





B. HIERONYMI IN LIBRUM ESTHER PROLOGUS.

(Vide inter opera B. Hieronymi, tom. VIII.)



CAPUT PRIMUM.
[Col. 0739C]

(RAB., expos. in lib. Esther, tom. III.) Liber Esther quem Hebraei inter hagiographa numerant, Christi et Ecclesiae continet sacramenta, etc., usque ad qui regnavit post Darium patruum cognomento Nochum annis quadraginta.

VERS. 2.---»Susan civitas,« etc. Susan metropolis est in Perside, quam aiunt historici Memnonis fratrem constituisse, et a Susi fluvio nomen accepisse. Ibi est regia domus Cyri lapide candido et vario, columnis aureis, et laquearibus gemmisque distincta: coeli continens simulacrum stellis micantibus insignitum, et incredibilia multa. Ibi Assuerus convivium maximum divitiis, et copiosum deliciis celebravit. Virtus namque sacri eloquii, sic aliquando [Col. 0739D] transacta narrat, ut ventura exprimat: sic factorem approbat, ut ei in ministerio contradicat: sic gesta damnat, ut haec mystice gerenda suadeat.

VERS. 3.---»Tertio igitur anno.« Tempore, scilicet, istius saeculi incarnationis suae sacramentum patefecit, et spirituales epulas praedicationis, et corporis et sanguinis sui abundantissime ministravit. Primum tempus ante legem, secundum sub lege, tertium sub gratia.

»Grande convivium cunctis principibus.«--- »Simile est regnum coelorum homini regi qui fecit [Col. 0740C] nuptias filio suo (Matth. XXII).« Et alibi: »Homo quidam fecit coenam magnam: et vocavit multos (Luc. XIV).« Hujus convivii historia, pompam divitiarum, et luxum regis ostendit: sed Christi spirituales delicias quas unicuique dispensat, allegorice significat. Christus enim est ille ditissimus rex, qui uxoris suae, id est Ecclesiae, precibus exoratus, Judaeos, id est confessores suos, de manu inimicorum liberat, atque ipsos juste condemnat. Neque enim necesse est, ut si aliquorum bona Christum significant, eorum quoque mala ipsi, scilicet Christo conveniant. Moyses enim in multis Christum significavit; sed non in hoc, quod ad aquas contradictionis dubitavit. Sed nec Aaron factura vituli. Nec Salomon in sorde libidinis. Sic Assuerus in isto judicio, [Col. 0740D] ut in liberali convivio Christum significat, sicut Isaias in Cyro rege Persarum Christum signat, de quo postea subjungit: »Accinxi te et non cognovisti me (Isa. XLV),« etc. Si enim reges iniqui in malefactis diabolum significant; cur non reges justi in benefactis, Christum demonstrant? Nabuchodonosor jussit populos audita symphoniarum et musicorum voce prostratos statuam adorare. Et diabolus saeculari dulcedine genus humanum inflectit a mentis rectitudine ad sequendam avaritiam quae est simulacrorum servitus.

VERS. 5.---»Dies convivii.« Magnatum vel primitivorum [Col. 0741A] fidelium primi refecti sunt, secundum illud: »Non sum missus nisi ad oves, quae perierunt domus Israel (Matth. XV).« In circumcisionis sacramento Dominicae resurrectionis, et Novi Testamenti et verae circumcisionis: et octo sunt beatitudines, ad quas istud convivium perducit, quod fit tantum diebus; mali autem convivabantur in noctibus.

VERS. 6.---»Et pendebant.« Byssus mortificationem carnis significat. Purpura sanguinem martyrii. Columnae marmoreae, firmitatem doctorum. Bene ergo dicitur quod tentoria diversi coloris byssinis et purpureis funibus per circulos eburneos in columnis marmoreis suspendebantur; quia decor Ecclesiae in sapientiae meditatione et in virtutum [Col. 0741B] ascensione per carnis mortificationem et castitatem cum martyrii dignitate in doctoribus debet effulgere; et ipsorum verbo et exemplo ad aliorum notitiam pervenire: ut ab his instructi et confortati, aulam paradisi mereantur introire.

»Et columnis marmoreis fulciebantur.« Id est, doctoribus de quibus dicitur: »Ego confirmavi columnas ejus (Psal. LXXIV).« Ex alibi: »Columnas fecit argenteas, reclinatorium aureum (Cant. III).«

»Super pavimentum.« Smaragdus a nimia viriditate sui sic vocatur. Parium, genus marmoris candidissimum. Per virorem enim fidei et candorem castitatis construitur fundamentum humilitatis. »Beati enim pauperes spiritu, quoniam ipsorum est regnum coelorum. (Matth. V).« Et: »Qui se humiliat [Col. 0741C] exaltabitur (Luc. X). Et alibi: »Discite a me, quia mitis sum (Matth. XI),« etc.

VERS. 7.---»Vinum.« Secundum illud: »Charitas Dei diffusa est in cordibus nostris (Rom. V),« etc. Alii datur sermo scientiae, alii sapientiae, alii fides, alii gratia sanitatum.

»Nolentes cogeret ad bibendum,« etc. Nemo cogitur spirituale donum accipere: filios vult Deus, non servos: voluntatem vult, non necessitatem, secundum illud: »Qui potest capere capiat (Matth. XIX).« Item. »Si vis ad vitam ingredi, serva mandata (Ibid.).« Et: »Si vis perfectus esse, vade et vende omnia quae habes (Ibid.),« etc.

VERS. 8.---Unusquisque quod vellet,« etc. Secundum velocitatem et capacitatem et utilitatem [Col. 0741D] singulorum. Sic enim temperanda est praedicatio, ut in omnibus utilis fiat, nulli noceat, et inter omnium vitia, quasi gladius anceps transeat. Sic per superbiam rescindens auferat, ut non augeat timiditatem. Sic otiosis et torpentibus sollicitudinem operis imponens, ut inquietis et curiosis non augeat importunam actionem, et sic de caeteris.

VERS. 9.---»In palatio, ubi rex Assuerus,« etc. Hierusalem, ubi templum et sancta sanctorum, vel in sanctae Scripturae meditatione; in qua divinitas, potentiae suae tribuit notitiam.

VERS. 11.---»Ut ostenderet,« etc. »Ubi venit plenitudo temporis, misit Deus Filium (Gal. IV),« etc. Tunc enim Dei Filius incarnatus legis mysteria [Col. 0742A] quibus ante fideles paverat, abundantiori gratia manifestavit.

VERS. 12.---Quae renuit.« Non solum legatores despiciens, sed et regis imperium; unde in Evangelio, senior filius a patre rogatus ad convivium noluit introire: et qui ad coenam vocati, aliis rebus occupati, noluerunt venire, juxta indignationem patrisfamilias, rejecti sunt et alii loco illorum constituti.

VERS. 16.---»Responditque Mamuchan audiente rege atque principibus: Non solum regem laesit regina,« etc. Hic novissimus in ordine septem sapientum numeratus, sententiam promulgat, et Paulum apostolum significat qui dicit: »Ego sum minimus apostolorum, qui non sum dignus vocari apostolus [Col. 0742B] (I Cor. XV).« Et contradicentibus Judaeis et zelo repletis ait: »Quia vos indignos judicatis vitae aeternae, ecce convertimur ad gentes (Act. XIII).«



CAPUT II.

VERS. 7.---»Qui fuit.« Esther dicitur absconsa, Edissa, misericordiam consecuta. Haec est gentium Ecclesia, quae in abscondito cordis nutriens castitatem fidei, misericordiam et gratiam coram oculis Domini invenit, repudiata synagoga, quae in Osee vocabatur absque misericordia. Hanc nutrit Mardochaeus spiritualis, et adoptat in filiam qui est doctor gentium in fide et veritate, et est de stirpe Jemini, hoc est de stirpe Benjamin.

VERS. 8.---»Esther.« Hanc Nabuchodonosor [Col. 0742C] spiritualis et rex confusionis a naturali lege et cultu unius Dei in confusionem idololatriae transtulit, sed pietas divina ad viam veritatis per praedicatores revocavit.

VERS. 9.---»Et septem puellas.« Id est, fideles animas Spiritu sancti gratia regeneratas atque dedicatas quae ejus sequuntur vestigia, fide, doctrina, et operatione, de quibus dicitur: »Adolescentulae dilexerunt te nimis.«

»Quae noluit.« Quia peccatorum labe et sordibus idololatriae per baptismum mundata, opprobrium pristinae iniquitatis non sustinuit ultra.

VERS. 13.---»Ingredientesque.« Quaecunque anima certat ad thalamum Christi properare, condignum a suis doctoribus accipit ornamentum, et [Col. 0742D] quo magis se devotam ad agnitionem fidei, et exercitium operis praeparat, eo amplius a doctoribus instruitur, ut de competentium numero, ad sanctae Trinitatis integram fidem et confessionem ac perceptionem baptismi et unctionem chrismatis, ut coelesti sponso veraciter jungatur, accedat.

VERS. 14.---»Atque inde.« Qui se ab Ecclesia per vitiorum sordes separaverit, merito in secundas aedes retruditur ubi concubinae regis morantur: quia sanae fidei casus descensum honoris meretur, nec habet ultra potestatem ad regem redire, nisi superna gratia visitatus, in pristinae statum dignitatis restituatur.

VERS. 15.---»Evoluto autem.« Id est, transactis [Col. 0743A] quinque aetatibus mundi, quibus patrum propago processerat, instabat sexta aetas veniente Redemptore, in qua gentium multitudo per Evangelium vocanda erat.

VERS. 16.---»Tebeeth. Apud Hebraeos; Xudimos, apud Graecos; Januarius est apud Latinos. In quo Dominus incarnatus octavo die circumcisus a magis adoratus, et mysticis muneribus est honoratus, in quo etiam a Joanne baptizatus esse praedicatur.

VERS. 19.---»Cumque et secundo.« Non sufficit Christo primitivam sibi sociare Ecclesiam, sed per praedicatores de gentibus multitudinem acquisivit copiosam; unde: »Alias oves habeo quae non, etc. (Joan. X).«

VERS. 21.---»Duo eunuchi regis,« etc. Possunt [Col. 0743B] in duobus eunuchis schismatici et haeretici notari, qui fraudis et malitiae venenum corde gestantes, contra veritatem consiliantur ut eam credentibus auferant, et Christum, id est fidem Christi, in ipsis fidelibus interficiant: sed eorum iniquitatem sancti doctores manifestant, ut innocentes salventur, et illi justa ultione puniantur.

VERS. 23.---»Historiis et annalibus traditum coram rege,« etc. Duobus Testamentis, in quibus scriptum est, quae justis praemia, quae injustis debeantur supplicia; unde: »Ibunt hi in supplicium aeternum: justi autem in vitam aeternam (Matth. XXV).« Et in Ezech.: »Justitiae justi super eum, et impietas impii erit super eum (Ezech. XVIII).«



CAPUT III.

[Col. 0743C] VERS. 1.---»Aman filium.« Potentes saeculi, qui beneficiis divina potestate collatis abutentes, quos consortes habent naturae dedignantur habere consortes gratiae: et honorem et reverentiam quam soli Deo debuerunt, in sese transferre contendunt. Eos autem qui consentire nolunt, odiis et cruciatibus persequuntur: sed justo Dei judicio in insidiis suis capiuntur iniqui. Unde dicitur: »Justus angustia liberatur, et traditur impius pro eo (Prov. XI).« Potest per Aman (quem Josephus de stirpe Amalec esse commemorat) Judaeorum populus figurari: qui prophetas occiderunt, et Dominum prophetarum et apostolos, ejus generis nobilitatem propter incredulitatem et duritiam cordis perdentes, qui per Isaiam [Col. 0743D] principes Sodomorum et populus Gomorrhae dicuntur. Unde Ezechiel: »Pater tuus Amorrhaeus, et mater tua Cethaea.«

VERS. 7.---»Missa est sors.« Qui ad sortem Domini pertinent, occiduntur, quos significat ille hircus, qui secundum sortem Domini in lege occidebatur.

VERS. 10.---»Tulit ergo.« Sicut Aman epistolas dirigens, regis signaculo eas munire conatur: ut facilius votum expleatur, sic Judaei libros divinae legis in quibus est signaculum summi regis, id est, gratia Spiritus sancti ad comprehendendam haeresim suam assumunt in testimonium, reprobantes societatem gentium et Christi Evangelium, quasi divinis praeceptis contrarium.



CAPUT IV.
[Col. 0744A]

VERS. 2.---»Usque ad fores.« Sic magister Ecclesiae intercessione reginae, de qua dicitur: »Astitit regina a dextris tuis (Psal. XIV),« etc., quae partim peregrinatur in mundo, et partim regnat cum Domino, a rege omnium saeculorum desiderat exaudiri.

»Non enim.« Nullus cum corruptione praesentis vitae potest aulam coelestem intrare, sed ante obitum suum debet quisque corporis castigatione et cordis compunctione regni pulsare introitum, ut post laetabundus supernum intret palatium. Si quis quaerat quomodo rex justissimus tormenta inferat innocentibus, sciat hoc non esse ex voto malitiae, sed ex summi consilii nutu procedere. »Sapientia enim vincit malitiam (Sap. VII),« »attingit a fine usque [Col. 0744B] ad finem fortiter: et disponit omnia suaviter (Ibid., VIII).« »Omnia quaecunque voluit fecit in coelo et omnibus abyssis (Psal. CXIII).« Cujus justo judicio agitur, ut fideles in manu persecutorum tradantur vel ad purgationem, vel ad correptionem, vel ad meritorum augmentationem: sic Job Satanae traditur; Paulus ab angelo Satanae colaphizatur.

»Rursumque.« Orant pro se invicem Mardochaeus et Esther, id est magistri et discipuli, sicut Paulus pro discipulis orat, et pro se orari obsecrat, ut in Actibus apostolorum ab Ecclesia fiebat oratio sine intermissione pro Petro.



CAPUT V.

VERS. 2.---»Virgam auream.« Regiminis potentiam vel passionis crucem, per quam acquisivit [Col. 0744C] potestatem, de qua dicitur: »Data est mihi omnis potestas in coelo et in terra (Matth. XXVIII).« Et alibi: »Propter quod exaltavit illum, et dedit illi nomen quod est super omne nomen (Philip. II).«

VERS. 8.---»Si inveni in conspectu.« Dilatio petendi non deputatur segnitiei, sed patientiae. Non enim in praesenti sed in futuro bonis et malis retribuetur merces: cras enim pro futuro ponitur, unde: »Nolite solliciti esse de crastino;« et Jacob in Genesi ait: »Apparebit mihi cras justitia mea (Matth. VI).« Et de agno dicitur: »Non remanebit ex eo quidquam usque mane (Gen. 30).« Cum judicium venerit, revelabitur quali veste quisquam ad convivium intraverit.



CAPUT VI.
[Col. 0744D]

VERS. 1.---»Noctem illam duxit rex insomnem,« etc. In se mobilis permanens cursus temporum et actus omnium contemplatur, et nulla eum latet cogitatio cui omnia praesentia; unde Apostolus: »Non est in illo, est et fuit, sed est in illo semper est (II Cor. I).«

VERS. 2.---»Ventum est.« Gesta Mardochaei memorantur coram rege; quia bona opera sanctorum doctorum nunquam oblivioni tradentur, sed in memoria aeterna erit justus.

VERS. 10.---»Festina.« Magistri Ecclesiae omnium virtutum cultu et decore sapientiae illustrati honorantur diademate regiae dignitatis, tanquam [Col. 0745A] membra summi regis. Ascendunt super equum regium, id est, super populum fidelium in quorum cordibus residet rex angelorum; unde Habacuc propheta: »Ascendens super equos tuos, et equitatus tuus sanitas.« His Aman specialis hostis populi Dei, licet etiam invitus praebet obsequium cum persecutores Ecclesiae coguntur eidem Ecclesiae reddere testimonium, non valentes occultare quod manifestum est.

»Tulit itaque.« Haec mutatio dexterae Excelsi, qui si videbatur gloriosior, infra alios apparet vilior et inferior, secundum illud: »Deposuit potentes de sede, et exaltavit humiles.« Similiter Isaias ait: »Convertetur Libanus in Chermel, et Chermel in saltum reputabitur.« Sic Synagogae compressa est [Col. 0745B] superbia, Ecclesiae humilitas exaltata. Sic persecutores fidei ad nihilum sunt redacti: confessores Christi in toto orbe exaltati. Caput in caudam, et cauda in caput versa est: »Quia omnis qui se exaltat, humiliabitur (Luc. XXIV).«



CAPUT VII.

»Secunda die,« etc. Sed ubi Esther petitionem suam aperuit, damnatus ad poenam secessit. In Evangelio enim prandium et coena memorantur. Prandium praesens tempus Ecclesiae designat, coena autem aeternum et ultimum convivium. Unde malis separatis in perpetuum laetantur boni. Aman, namque quia vestem dignam convivio non habuit, extra projici meruit.

[Col. 0745C] VERS. 7.---»Intravit in hortum.« Rege in hortum properante, id est, secum electos ad delicias paradisi invitante, reginam pro salute sua deprecari contendit, sed tempus opportunum non habuit. Sero enim quaeruntur salutis remedia, cum mortis imminent pericula; unde Salomon: »Tunc invocabunt, et non exaudiam eos: mane consurgent, et non invenient (Prov. I).«

VERS. 8.---»Et statim.« Deprecatio Aman, oppressio dicitur, quia in die judicii iniquorum oratio irritatio est: unde: Cum judicatur, exeat condemnatus (Psal. CVIII), etc. Tunc oppressio qua humiles opprimebant, ipsis improperabitur.

VERS. 9.---»Harbona.« Doctores legis significat, qui scelera et dolos Judaeorum praedixerunt, unde [Col. 0745D] Moyses: »Novi quod post mortem meam inique agetis, et declinabitis de via quam ostendi vobis (Deut. XXXI).« Et in Evangelio: »Est qui accusat vos, Moyses, in quo speratis (Joan. V).«

»In domo Aman.« Iniquos tumultuantes contra Christum, significat Aman et ejus Ecclesiam persequentes. Christus autem in lege erat eis promissus; lex itaque, quae ad custodiam vitae data est, ipsis in mortem versa est, per quam Christum delere, et ejus confessores interficere moliebantur: et qui per legem innoxios opprimere volebant; ipsa accusante, justi judicii accepere sententiam. Qui in lege peccaverunt, per legem vindicabuntur.



CAPUT VIII.
[Col. 0746A]

VERS. 1.---»Die illo.« Tenet Esther domum Aman, hostis Judaeorum, cum Ecclesia possidet mundum, quem possederat diabolus, hostis Christianorum; unde: »Cum fortis armatus custodit atrium suum (Luc. XI),« etc. Ingreditur ante faciem regis Mardochaeus, cum quotidie sanctorum animae de incolatu praesentis vitae ingrediuntur ad contemplationem divinae majestatis.

»Domum Aman.« Dignitatem et honorem quem Judaei scientia legis, et prophetarum, et cultu religionis habuerunt; unde in Proverbiis: »Custoditur justo substantia peccantis (Prov. XIII).« Et in Evangelio: »Auferetur a vobis regnum, et dabitur genti facienti fructus ejus (Matth. XXI).«

[Col. 0746B] VERS. 2.---»Tulitque rex.« Laudante et praedicante instantiam magistrorum, a Domino pro gratia gratiam accipiunt in conspectu conditoris omnium; unde: »Nutrivit corda fidelium.«

»Tradidit Mardochaeo.« Praedicatoribus gentium ut sibi haererent, et gentibus ministrarent.

VERS. 3.---»Procidit ad pedes,« etc. Quia sancta Ecclesia, pro ereptione filiorum suorum, quotidie Deum omnipotentem per fidem et mysteria incarnationis exorat, ut hostium comprimatur audacia, et fidelium liberetur innocentia.

VERS. 5.---»Obsecro ut.« Quia evangelica doctrina, quae Christi nomine in toto orbe praedicatur, Spiritus sancti signaculo confirmata declaratur, cujus dono repleti ipsi praedicatores permanserunt [Col. 0746C] insuperabiles, et hostium suorum gloriosi triumphatores.

VERS. 9.---»Accitisque scribis,« etc. Quia Evangelii doctrina ita condita est per scriptores Novi Testamenti, Domino mediante, ut sanctae Trinitatis fides plenissime in ea contineretur, et totius decalogi summa perfectio in duobus praeceptis charitatis demonstraretur.

»Qui centum viginti.« In quibus totus mundus signatur. Nam denarius numerus per duodenarium multiplicatus centum et viginti facit, quibus septenarius sociatus totius summae plenitudinem concludit: ita decalogi custodia apostolica traditione per totum orbem diffusa, septiformis Spiritus gratia in [Col. 0746D] cordibus fidelium infunditur vel est consummata.

VERS. 11.---»Interficerent,« etc. Ne mali germinis pullularent rediviva plantaria. Similiter septem gentes quae habitabant in terra promissionis Dominus interfici jussit, et postmodum Amalechitas omnimode deleri, ut omnem occasionem scandali auferret eis; unde David ait: In matutino interficiebam (Psal. C), etc.

VERS. 14.---»In Susan,« etc. In superbia mundi debellanda. Nam Susis equitatio vel evertens interpretatur; unde Salvator ait: »Confidite, ego vici mundum (Joan. XVI).«



CAPUT IX.

VERS. 4.---»Et plurimum posse cognoverant.« [Col. 0747A] Quia doctorum actio laudabilis, et potentia virtutum, honorem et reverentiam tribuit multitudini fidelium. Unde in Actibus apostolorum: »Fiebant prodigia et signa multa (Act. V),« unde legitur alibi: »Fiebat enim omni animae timor (Ibid. II). Item: »Nemo audebat se conjungere illis, et magnificabat eos populus (Ibid. V).«

VERS. 5.---»Itaque percusserunt Judaei.« Non solum alios operarios iniquitatis, qui perseverant in peccatis, nec curant percipere remissionem peccatorum, Spiritus sancti divina sententia damnandos judicat, sed etiam carnales Judaeos decalogi transgressores, crucis Christi reatum, quem ex perfidia contraxerunt, in inferni civitatibus sensuros.

VERS. 6.---»Quorum ista sunt nomina.« Horum [Col. 0747B] nominum interpretationes non multo opere exquirimus, nec allegoriae servire cogimus. Typus enim in parte est, non in toto. Si enim in toto est typus, non est historia. Historicum oportet rei gestae veram seriem exponere, nec citra subsistere, nec ultra procedere: allegoricum interpretem, egregias partes, in spirituali sensu convenientes eligere.

VERS. 16.---»In tantum.« Omnes, qui quinque sensibus corporeis legem carnaliter suscipiunt, et cum per septiformem Spiritus sancti gratiam specialiter plena et perfecta sit, spiritualiter intelligere respuunt, quasi duobus diebus vincuntur atque prosternuntur.

VERS. 17.---»Dies autem.« Notandum quod quidam Judaeorum tertia decima die interficiunt, et [Col. 0747C] decima quarta desinunt, et solemnitatem agunt, quidam per duos dies, id est, tertiam decimam et decimam quartam diem ejusdem mensis occidunt, quinta decima solemniter quiescunt: quia quidam [Col. 0748A] sanctorum, post completos labores quibus Deo bene credendo et bene vivendo serviunt, modo ante tempus judicii in animabus sabbatum aeternae quietis habent: alii, usque ad ultimum resurrectionis diem in carne perdurantes superatis hostibus universis subito immutati, quietem animarum et corporum percipiunt; unde Apostolus: »Mortui qui in Christo sunt, resurgent primi. Deinde nos qui vivimus, qui residui sumus, resurgemus cum illis obviam Christo in aera (I Thes. IV),« etc. Nam quarta decima, quae bis septem continet quietem animarum perfectam significat, quinta decima vero septenarium et octonarium complectens, animarum et corporum quietem significat.

VERS. 24.---»Et misit Phur,« etc. Sors in urnam [Col. 0748B] missa, dispositionem cujuslibet rei in hominis mente significat, cujus eventum non humanum, sed divinum regit arbitrium, unde Salomon: »Sortes mittuntur in sinum: sed a Domino temperantur (Prov. XVI).«

VERS. 28.---»Isti sunt dies.« Quia quies animarum et resurrectio corporum merito firmiter a fidelibus custoditur et celebratur: vel, quia quietis animarum et resurrectionis corporum merito feriatio a fidelibus custoditur et celebratur.



CAPUT X.

VERS. 1.---»Rex vero Assuerus omnem.« Christus, qui excisus de monte sine manibus crevit in montem magnum et implevit totum mundum: historialiter, enim non omnem terram tributariam [Col. 0748C] fecit, quia nec habuit.

(In antiquis Glossae ordinariae exemplaribus nulla, hinc usque ad finem libri, textui sacro expositio adjacet. Ideo capita 11-16 praetermittimus.)




[Col. 0747]
LIBER JOB. (G)*





B. HIERONYMI PROLOGUS DUPLEX IN LIBRUM JOB.

(Vide inter Opera B. Hieronymi.)



ARGUMENTUM.
[Col. 0747D]

In terra quidem habitasse Job Husitidi, in finibus Idumaeae et Arabiae fertur: et erat ei ante nomen Jobab. Et accepit uxorem Arabissam, et genuit filium, quem vocavit Ennon. Erat autem ipse filius quidem Zarae, de Esau filiis filius: de matre vero Bosra, ita ut sit quintus ab Abraham. Et hi sunt reges qui regnaverunt in Edom, in qua et ipse regnavit. Sed primus in ea regnavit Bela, filius Beor: et nomen ejusdem civitatis Denaba. Post Bela autem, Jobab, qui vocatur Job. Post Job autem Husan, qui erat dux ex Themanorum regione. Et post illum regnavit Adad, filius Badadi, qui excidit Madian in campo Moab, et nomen civitatis ejus Avith.



PROTHEMATA IN JOB. (Ex Greg. in Job, passim.)
[Col. 0748D]

Quaedam historice hic dicuntur, et allegorice, et moraliter. Quaedam nequeunt ad litteram accipi; quia erronea essent vel impossibilia, vel a se invicem discordantia, ut illud scilicet: »Sub quo curvantur qui portant orbem (Job IX),« quasi gigantes mundum vehant; et illud scilicet: »Elegit suspendium anima mea (Ibid. VII),« quasi tam patiens velit suspendio vitam finire: et illud scilicet: »Per eat dies in qua natus sum (Ibid, III),« etc. Aliquando qui sensum litterae negligit, veritatis lumen sibi abscondit, dum intrinsecus aliud quaerendo, quod foris est perdit; ut dum de misericordiae operibus dicit: »Si negavi quod volebant, pauperibus [Col. 0749A] (Job. XXXI),« allegoriam quaerat. Divinus enim sermo, sicut in mysteriis prudenter exercet, ita superficie simplices refovet: quia est ut fluvius planus et altus, in quo agnus ambulet, elephas natet.

Erranti homini data est lex. Inobediens legi confunditur exemplo, maxime hominis sine lege, qui legaliter vixit. Unde (Isa. XXIII): »Erubesce, Sidon,« id est, stabilitas in lege positorum, »ait mare:« Gentilitas, quae, dum legem custodit, auditores legis redarguit.

Dicitur Moyses haec de Job, quasi de antecedente scripsisse: quia in Genesi legitur Jobab de Esau descendisse, et Balach filio Beor in regno successisse. Sed mos est sacri eloquii in prioribus partibus breviter longe post secutura perstringere, dum ad [Col. 0749B] alia properat. Non igitur fuit Job ante legem, sed tempore Judicum, quia ipse verius creditur gesta victoriae suae scripsisse. Nec nocet quod ait, dixit, vel fecit haec Job: quia mos est sanctis de se quasi de aliis loqui: Spiritus enim est qui loquitur in ipsis sicut de aliis. Unde angelus Moysi, modo angelus dicitur, qui exterius servit, modo Dominus qui interius praesidet; unde et David: »Attendite, popule meus, legem meam (Psal. LXXVII).« Non enim populus vel lex erat David, sed ejus qui in eo loquitur.

Et a Gentili, sicut a Judaeo voluit prophetari, qui pro utroque populo venerat.

Infructuosa loquacitas quasi verborum folia a divinis resecatur, dum in templo Dei nemus plantari [Col. 0749C] prohibetur. Indignum est ut verba coelestis oraculi restringantur sub regulis Donati.

Virtus Job et in quiete magna fuit sibi nota et Deo: sed flagellis commota, ut aromata nobis redolet. Unde et fideles grano sinapis comparantur, quod non contritum lene est, sed si conteritur inardescit, et quod latebat in eo prodit; unde in Psalmo: »In die mandavit Dominus misericordiam suam, et nocte declaravit eam (Psal. XLI).« Donum misericordiae, quod in diei quiete percipitur, nocte adversitatis manifestari dicitur. Flagellatur etiam, ut inter mala gratias agere sciret quod unum ei profecto deerat. Quod ergo hostis ad malum petiit, Deus ad bonum permisit. Nec putet quis aliqua verba Job reprehendenda, quem adeo commendat Deus, in quo [Col. 0749D] quasi medio diabolus contra Deum certat. Quod vero bona sua narrat, non est arrogantia: sed per ea se, ne desperet, confirmat, cum per tot mala et amicorum opprobria cogeretur desperare de vita sua. Omni genere tentationis feritur Job: damnis rerum, quibus potens in saeculo moveri putabatur; sed haec despicit: orbitate prolis; sed hanc aequanimiter dolet: percussione carnis, quam patienter tolerat; et haec fuerunt quasi exterior impetus belli, et quasi hostes a facie pugnantes. Intus vero per uxorem quasi per civem mens sustinet venena consilii, sed et hanc sapienter docet.

Amici ad consolationem veniunt, sed ad increpationem prosiliunt: inter quos et ultimus junior, quod [Col. 0750A] indignus sit, acrius increpat, quia aliquando plus conturbant verba quam vulnera. Ecce quasi hostes ex latere. Per vulnera probatur patientia: per verba exercetur sapientia, illa robore, haec ratione superavit.

Amici Job magis ignorantia deliquerunt quam malitia. Non enim tantus vir amicos iniquos habuit: sed, dum causam percussionum discernere nequeunt, in culpam labuntur. Percussionum enim alia est, qua percutitur iniquus ut puniatur; alia ut corrigatur; alia ne futura committat; alia ut cum consequitur salus, salvator amplius ametur. Bonus si percutitur, merita cumulantur: quod nescientes distinguere, percussum pro culpa credunt. Unde et citius ad veniam redeunt, quos Deus hic humiliat, ut non [Col. 0750B] nisi per eum quem despexerant, ad gratiam reciperet.

Sicut omnes justi, ita Job, non modo verbis, sed rebus, Christum praesignavit: ut per passionem passurum ostendat Christum: id est, caput cum corpore, quod est Ecclesia. Uxor ejus, carnales significat, qui intra Ecclesiam quo per fidem propius sunt, durius vita premunt. Amici Job, haereticos, qui specie consulendi decipere volunt, et dum quasi pro Domino loquuntur, veritati adversantur. Job dolens dicitur, quo passio Christi vel labor Ecclesiae exprimitur. Eliphaz, Domini contemptus, id est haeretici, qui, dum falsa de Deo sentiunt, eum superbiendo contemnunt. Baldath, vetustas sola, quia non intentione bona, sed appetitu gloriae loquuntur, id est, [Col. 0750C] non zelo novi hominis, sed pravitate vitae veteris. Sophar, dissipatio speculae, vel dissipans speculatorem, quia haeretici mentes superna contemplantes verbis percutere appetunt. Contemnendo ergo Deum, in vetustate se retinent, in qua manentes, malis sermonibus speculantibus nocent. Sed quia et ipsi aliquando ad Ecclesiam redeunt, hoc amicorum reconciliatio ostendit, pro quibus Job orat, quia haereticorum sacrificia Deo non sunt accepta, nisi manibus Ecclesiae oblata. Septem pro eis sacrificia offeruntur, quia dum septiformem Spiritum accipiunt, quasi septem oblationibus expiantur. Tauri et arietes pro eis oblati sunt: in tauro cervix superbiae significatur: in ariete ducatus gregis: quia per superbiam ab Ecclesia resilientes, post se infirmos greges trahebant; [Col. 0750D] quod in eis occiditur, dum ad Job, id est, Ecclesiam redeunt. Per Elihu qui recto sensu loquitur, sed ad elationis verba derivatur arrogans, sed tamen fidelis exprimitur, qui et arguitur: nec tamen sacrificio reducitur, quia per veritatem fidei victus est, sed per tumorem superbiae displicet. Unde Elihu, Deus meus iste, vel Deus noster interpretatur: etsi enim superbus, tamen veraciter credendo, aperte confitetur, et Deum per divinitatem, et Dominum per incarnationem perhibet.

Post omnia mala, ob duplicia recepit, quia Ecclesia et hic pro laboribus suis duplicia accipit, dum susceptis gentibus, in fine et Judaeos convertit, et in futuro duplici stola dotabitur, id est, beatitudine [Col. 0751A] animae et corporis. Unde Propheta: »In terra sua possidebunt duplicia (Isa. LXI).« Afflicto Job dicitur: sed quanto tempore fuerit, tacetur; quia Ecclesia affligenda scitur, sed quandiu ignoratur; unde: »Non est vestrum nosse tempora vel momenta quae Pater in sua posuit potestate (Act. I).«



CAPUT PRIMUM.

VERS. 1.---»Vir erat in terra Hus.« (GREG. in Job, tom. I.) Per Job Christus, id est, caput et corpus designatur: ergo post historiam viso in capite quid credamus, videamus ex corpore quid videndo teneamus.

GREG. (Ibid.) Job in terra Hus, etc., usque ad post et astuta collecta sunt.

[Col. 0751B] (ID., ibid.) Prius persona apta describitur quam pugna ejus dicatur, ut talis posse vincere videatur. »Simplex.« Necesse est ut simplicitatem columbae astutia serpentis instruat, et astutiam simplicitas temperet; unde: Spiritus in columba et igne apparuit: quia pleni illo sic mansuetudini simplicitatis deserviunt, ut contra mala zelo rectitudinis accendantur.

»Timens Deum.« Salomon: »Qui timet Deum nihil negligit (Eccle. VII).«

(Ibid.) Item Salomon: »Qui in uno offendit, multa bona perdet (Eccle. IX).« Legalia dicuntur animalia, id est, secundum legem munda, quae et ruminant et ungulam findunt: quorum alterum habent cameli, alterum vero deest eis, et sic legi congruunt et [Col. 0751C] dissident.

VERS. 3.---(Ibid.) »Ac familia multa.« Innumera turba cogitationum, quae quasi ancillae, domina, id est ratione, absente, opus deserunt, perstrepunt; sed ea redeunte, cum silentio operantur: his si bene dominamur, nec earum multitudine animus superatur.

(Ibid.) »Inter omnes,« id est, inter angelos orienti luci inhaerentes, magni sumus, eorum socii. Orientales sunt omnes qui per fidem sunt in Christo, de quo Propheta: »Oriens nomen ejus (Zach. VI):« quos omnes superat Homo Deus.

VERS. 4.---»Et faciebant convivium,« etc. (Ibid.) Filii convivia faciunt, etc., usque ad quia ad omnia trepidans a bonis operibus torpet.

[Col. 0751D] »Per domos, unusquisque,« etc. Per domos, ut Petrus per Romam, Philippus in Samaria, in suo die, id est, pro modo intelligentiae, quia aliam institutionem fecit Paulus apud Graecos, aliam Petrus apud Romanos: licet non dissentirent in fide.

»Tres sorores,« id est, fidem, spem, charitatem: in omne quod agunt virtutes vocant, ut de eo gaudeant; quasi ex cibo vires capiunt, dum bonis operibus fidentiores fiunt; quasi ex potu post cibum debriantur, dum contemplationis rore infundi appetunt. Sed ex ipsis bonis et mala oriuntur, ut elatio; vel cum pro his laetitia fit menti, adest etiam quaedam securitas, inde torpor. Ergo subdit: »Cumque in orbem transissent dies.« Peracto convivio filios [Col. 0752A] sanctificare, est post virtutum sensum intentionem cordis dirigere: et omne quod agitur districta retractatione mundare, ne decipiatur qualitate mali, ut putentur bona quae mala sunt; vel quantitate boni, ut sufficiens credatur, cum perfectum non fit: sed hoc melius orando quam discutiendo invenit. Mens enim per compunctionem elevata omnia sub se certius dijudicat.

VERS. 5.---»Cumque in orbem,« etc. In orbem dies convivii transeunt, cum praedicatione mysteria peraguntur; peractis omnibus Job pro filiis offert, quia pro apostolis de praedicatione redeuntibus Christus Patrem oravit, mittendoque Spiritum sanctum sanctificavit, emundans quidquid culpae inesse potuit.

[Col. 0752B] (Ibid.) Diluculo consurgit qui compunctionis, etc., usque ad quae expleta indigent expiationis.

(Ibid.) Holocaustum totum incensum dicitur, etc., usque ad ante oculos Dei usque ad terminum vitae tegat.

VERS. 6.---»Quadam autem die.« (GREG., lib. II, Moral., cap. 2.) In exordio qualitas et terminus rei exprimitur; ut modo, tentatio Job a die coepta dicitur, quia ad victoriam dicitur, sicut et in aliis. Nunc qualitate temporis res signatur, ut quod angeli in meridie apparent Abrahae, Judas nocte exit. Nunc loco: ut quod Israel infirmus legem non in monte, sed in imo, audit. Nunc qualitate aeris, ut quod dicitur: Hyems erat, cum praedicatur non credituris; et frigus erat, imminente negatione Petri. Nunc [Col. 0752C] positione corporis, ut quod Stephanus vidit Jesum stantem.

(Ibid.) Non dicitur aliquid factum coram Domino, etc., usque ad quo rex Achab exigentibus meritis decipiatur.

»Affuit inter eos.« (Ibid.) In die Dominus Satan vidit, etc., usque ad sicut caecus non videt lumen quo illustratur.

»Inter eos etiam Satan.« Quia bonis Dei cogitationibus quae ex Deo sunt, se interserit ut perturbet, sed eum latentem nobis Deus detegit. Unde dicitur: »Unde venis?« quod dicere, est ejus insidias aperire nobis. »Circumivi terram.« Carnalia corda scrutatur, ut mala inserat; nec transvolat, sed perambulat, quia non cito deserit quem tentat, sed moratur, ut [Col. 0752D] vestigia pravitatis imprimat: contra eum Job laudatur: »Nunquid considerasti servum meum,« quem Deus bonum facit, et roborat, quasi in auribus Satanae laudat: unde ipse gravius contra saevit, dicens: »Nunquid frustra?« quasi, cur laudas quem protegis? Me despecto laudandus esset, si contra me suis viribus staret; unde malitiose expetit: sed extende paululum; dum bona abundant, mens aliquantulum erigitur, quasi bona a se: quae bona diabolus appetit male: sed Deus tentari bene sinit, ut dum in bonis illis homo concutitur, imbecillitate cognita in Deo solidetur. Unde subdit: »Ecce universa substantia quam habet in manu tua est.«

VERS. 7.---»Cui dixit Dominus,« etc. (Ibid.) [Col. 0753A] Non Dominus, etc., usque ad quod est ad afflictionem bonorum malitiae suae aestibus anhelare.

»Unde venis?« (GREC.) Non quaerit a bonis, quia non quaerimus nisi quod nescimus, et Dei nescire est reprobare, ut et bonus vir nescire mentiri dicitur, non quod nesciat, sed quod contemnat. Dicere ergo »unde venis? vias ejus est quasi incognitas reprobare. »Circumivi terram.« Per gyrum circumitus, laboris anxietas significatur. Laborans terram circumivit, qui in coelo quietus non stetit: et non transvolat, sed perambulat, quia a spiritualis potentiae volatu corruit, pressus nimis gravedine suae malitiae. De membris quoque ejus dicitur: »In circumitu impii ambulant (Psal. XI), id est, in exteriorum labore fatigantur. Diabolus non contra Job, [Col. 0753B] sed in Job medio, contra Deum certat. Unde non prius Job a Deo petiit, sed illum Deus in conspectu ejus laudavit.

VERS. 9.---»Nunquid frustra Job timet Deum? etc.« (Ibid.) Diabolus venisse redemptorem senserat, sed, propter humilia quae passus est, quidquid de deitate suspicatus est, ei in dubium evenit pro sua superbia, et non Deum natum, sed Dei gratia custoditum credidit. »Nonne vallasti?« Domum vallatam dicit, quia tentando conscientiam ejus penetrare non potuit substantiam, quia electos ejus invadere non praesumpsit.

»Possessio illius crevit.« (Ibid.) Quasi: quia tot bona in terra recepit, pro his se innocenter gerit: sed innocens non esset si inter adversa staret: quia [Col. 0753C] nequit in die, in nocte adversorum, vult reprobare. Non ergo vires Job, sed quemque verius adversis probare sciens, tentandum expetit. »Sed extende,« nec vires feriendi sibi tribuit; voluntas ejus semper iniqua, quae ab ipso est: potestas justa, quae a Deo; unde: Spiritus Domini malus in Saul, et Domini est per licentiam, et malus per voluntatem.

»Manum.« (Ibid.) Queritur quod numerus fidelium praedicantibus apostolis augetur: hoc Satan dicere, est talia invidendo cogitare, et de his tabescendo dolere.

VERS. 11.---»Tange.« (Ibid.) Quia exteriora sunt quae petit conteri, nec multum putat nisi animam laedat.

»In faciem.« Facies Domini respectus est gratiae. [Col. 0753D] Dicit ergo: si data quae amat subtrahis, respectum, scilicet gratiae tuae, favorem tuum non requirit, sed maledicendo contemnit.

VERS. 12.---»Dixit ergo Dominus.« (Ibid.) Non petitione diaboli provocatus Deus vincitur, sed hosti concedit ad dolorem et deceptionem suam quod famulo prosit. »Ecce omnia quae habet,« etc. Pia dispensatione relaxat et refraenat: substantiam prodit, corpus protegit, etsi postea corpus traditurus, non tamen simul omnia, ne coacervata perimant, quae divisa possunt tolerari. Vel sortem Job Dominus novit, et tamen bella divisit, ut mirabilius victor esset: cum hostis victus se iterum ad nova bella repararet.

»Ecce universa . . . tantum in eum, etc.,« id est, [Col. 0754A] bona ejus exterius tentanda tribuo, sed intus mihi illum servo.

»Sed extende.« (Ibid.) Per passiones peccare posse Christum putavit. »Ecce universa quae habet in manu tua sunt.« Manus Satanae non potestas, sed tentatio: prius Judaea, quae possessio ejus fuerat, infidelitate sublata est, et ei adversata: post et caro ejus crucifixa.

»Egressus.« Id est, ad desiderii sui vota pervenit. Vel egreditur, dum quod bona intentione sibi permittitur, prava intentione ab eo perpetratur. »Egressus Satan.« Quo exiit, ab eo qui ubique est? sed quamdiu pressus potentia Dei, Satan quod appetiit, exercere non potuit, quasi ante faciem stetit; exit cum laxatus est ad effectum sui desiderii. [Col. 0754B] »Egressusque a facie.« Quia, dum usque ad cor praevalere nequit, exclusus ab intimis exterius vagatur: et si mentem turbat, foris est: quia non interimit, sed erudit.

(Ibid.) Tempora tentationibus congruunt. Tempus tentandi aptum elegit, cum filios ejus in convivio invenit: praenuntiatio tribulationis est laetitia satietatis.

VERS. 13.---»Cum autem quadam die filii et »filiae, etc.« Apostoli et omnes fideles. Major filius Judaicus populus lege generatus; minor, Gentilis in fine vocatus. In domo ergo primogeniti, apostoli convivantur: quia adhuc Scripturae sacrae deliciis in collectione solius Judaici populi vescebantur, quibus tunc dictum est: »In viam gentium ne abieritis [Col. 0754C] (Matth. X).«

»Comederent et biberent, etc.« Comedere, est bonis operibus gaudere: vinum bibere, est desiderio coelesti aestuare.

»Fratris sui primogeniti, etc.« Prior nascitur in corde sapientia, etc., usque ad ut quid praeoccupata mens perdidit, afflicta recipiat.

VERS. 14.---»Boves arabant, etc.« (Ibid.) Boves arantes, id est, boni bene operantes, asinae simpliciter viventes; hae juxta boves, quia intelligentia eorum pascuntur. Sabaei captivantes, id est daemones, pueros, id est incipientes, nondum virilis constantiae, gladio, id est desperatione aeternitatis. Nuntius qui evadit, propheticus sermo est: qui ait: »Captivus ductus est populus meus: quia non habuit [Col. 0754D] scientiam (Isa. V);« quia dum fiunt mala quae praedixit, quasi sanus ad Dominum redit: captivatis enim infirmis, vera praedixisse cognoscitur.

VERS. 15.---»Et pueros.« Pueros vocat cautelam illam diligentiae, per quam his providet, quae et in eo percutitur.

VERS. 16.---»Ignis Dei cecidit e coelo.« Coelum doctores legis, sacerdotes, de quibus ignis invidiae cadit super oves et pueros, id est, innocentes et infirmos. Puer sanus redit, quia vera dixisse prophetiam claruit zelus apprehendit populum ineruditum.

(Ibid.) Oves cogitationum innocentia. Ignis de coelo, id est, ab aereis potestatibus flamma livoris irruit, et saepe mundas cogitationes ardore libidinis [Col. 0755A] accendit: qui ignis est Dei, non facientis, sed permittentis; et quia subito impulsu circumspectiones obruuntur, custodes pueri occiduntur. Sed sola discretio, id est, ratio animo damna nuntiat, et quasi Dominum ad lamenta vocat.

VERS. 17.---»Chaldaei fecerunt,« etc. Chaldaei interpretantur feroces, etc., usque ad isti pueros percusserunt gladio, id est, persuasione sinistra, etc.

»Camelos, etc.« Camelus mundum animal partim, etc., usque ad et sola discretio animo quod ploret renuntiat.

»Ut nuntiarem tibi, etc.« Nuntiantur mala, et multa, et subita, ut super vulnus vulnere irrogato impatienter ferat; et callidus hostis non tam jactura rerum quam ordine nuntiorum pertentat. Prius prava [Col. 0755B] nuntiat, post majora, tandem mortem filiorum: ne jam orbato vilesceret rerum amissio, cum non essent haeredes quibus hoc servaret. Gradatim ergo deteriora audit, ut in ejus corde omne vulnus locum inveniat.

VERS. 18.---»Filiis tuis, etc.« (GREG.), Filii et filiae (ut dictum est) sunt apostoli et plebes subditae, qui in Judaea Scriptura vescebantur. »Ventus,« id est, fortis tentatio a deserto, id est, cordibus Judaeorum, vel immundis spiritibus prorumpit: et quatuor angulos in quibus stat domus, sacerdotes, scribas, seniores populi, Pharisaeos, commovit. Domus, id est, Judaea in persecutione Domini cadens apostolos in desperatione obruit. Et verus est sermo de persecutore populo: »Dilectus meus in domo mea fecit [Col. 0755C] scelera multa (Jer. XI),« Et de apostolis: »Proximi mei a longe steterunt (Psal. XXXVII).« Et: »Percutiam pastorem, et dispergentur oves (Matth. XXVI),« etc.

»In domo fratris,« id est, in majoris fratris convivio Satan obruit filios, quia per negligentiam majorum quaerit aditum in mortem minorum; et in alios magis accipit vires, quando eos qui per custodiam aliis praesunt, servire laetitiae conspicit. Non quidem illi ventri vacabant; sed cum inter convivia intentio mentis bona minus fervet, minus praevidet.

VERS. 19.---»Repente ventus.« (Ibid.) Latenter dicitur contra eum elementa movisse ille, cujus nutu mota sunt: licet diabolo semel a Deo accepta potestate ad usum nequitiae suae elementa concutere, ut et damnatis in metallo, ad usum ignis et aqua servit.

[Col. 0755D] »A regione deserti.« Regio deserti, etc., usque ad nominatam iram in aere monstrat, ventus irruit.

VERS. 20.---»Tunc surrexit Job, et scidit vestimenta sua.« (Ibid.) Ruente domo, etc., usque ad ut totum cor in Dei amore ardens eas devotionis perfectione consumat. »Et tonso capite.« Magna constantia putatur, etc., usque ad et se divinae potentiae consentire ostenderet. »Corruens in terram.« (GREG.) Cadens adoravit, quia ille veram orationem exhibet, qui quod pulvis sit humiliter videt. Unde et dicit: »Nudus egressus sum de utero matris meae.« Nudum in fide prima gratia genuit, nudum eadem suscipit. Cum pulsatus vitiis quasi nudus ad misericordiam refugit, et aliqua virtute aliquando detectus, [Col. 0756A] ipsa humilitate melius vestitur: non sibi sed Deo tribuens quod habet, Dominus dedit bona, ea Dominus etiam tollit, quod ideo ad tempus fit, ut humilis melius habeat.

VERS. 21.---»Nudus egressus sum.« Nudum me huc intrantem terra protulit, nudum me hinc exeuntem terra recipiet. Consolatio ex conditione rerum, quod propria non perdidit, sed accepta et relinquenda recolit: tempus quo necdum ista habuit praevidet qualis exiturus. Consolatur etiam se ex justitia Dei.

»De utero matris meae.« Mater Christi Synagoga est, quae in se eum opertum littera tenuit, nec nudum in deitate vidit, sed ab ea nudus ad Gentes venit. Ecce Joseph, quem purum hominem credens Synagoga, adulterino complexu eum constringere [Col. 0756B] voluit: cui tegmen litterae reliquit, et se conspicuum Gentibus praebuit. Sed nudus revertetur, cum in fine mundi reliquiis Israel Deus innotescet. »Dominus dedit.« Judaea dum venturum credidit, abstulit, cum ipsa venientem contempsit. »Sicut Domino placuit.« Cum turbamur, ad judicium Dei recurrere debemus, et majores laudes reddere, quia pulsari verius nos novimus.

VERS. 22.---»In omnibus his non peccavit Job.« (Ibid.) Dolens animus debet se custodire, etc., usque ad corde non tumuit, ore non murmuravit, lingua contumax non fuit.



CAPUT II.

VERS. 1, 2.---»Factum est autem, etc.« »Unde [Col. 0756C] venis?« (GREG. in Job l. III.) Hoc non ut prius, etc., usque ad qui minuere voluisti, profectui servisti.

VERS. 3.---»Innocentiam.« Innocentiam retinet qui etiam post lapsum scintilla rationis excitatus fideliter poenitet.

(Ibid.) Quomodo Pater in Christum, cum quo idem est, motus est per Satanam? quia Christus homo non pateretur, nisi Adam peccasset, cum Satan Adam movit, in Christum Deum commovit. Frustra, quia poenam tulit sine sua culpa; sed non frustra, quia solvit quod alter rapuit.

VERS. 4.---»Pellem pro pelle.« Diabolus per miracula Filium Dei, sed propter humilia purum hominem putavit. Hunc ergo judicans ex aliis, qui in loco pastorum aliena damna contemnunt, quasi non [Col. 0756D] motum multis subtractis, quasi quae extra se sunt, dolore propriae carnis tentat, quasi pro se doleat, qui non pro aliis. Hoc cum fieri petit, dicit desideriis; haec et per membra verbis et desideriis intulit, per quae dixit: »Mittamus lignum in panem ejus (Jer. XI),«, id est, configendo corpori ejus stipitem crucis adhibeamus.

(Ibid.) Pellis pro pelle datur, quia saepe, dum ictus contra oculum venit, manum opponimus, ut potius in ipsa quam in teneriori vulneremur: hoc consuete fieri sciens, dicit: »Pellem pro pelle, et cuncta quae habet homo« Quasi, ideo Job extra se tot flagella aequanimiter sustinet, quia ne ipse feriatur, pavet: et cura sui minus de suis sentit; unde ipsum ferire [Col. 0757A] expetit: »Mitte manum tuam,« quod Deus recte permittit, ut saepe victus obmutescat.

VERS. 5.---»Alioquin mitte manum tuam.« Saepe diabolus, postquam mentem impugnavit, ad tempus cessat, ut securam repente irrumpat: ideo iterum Job expetit, quod Deus ei reticendo concedit. »Et tange os ejus.« Per os et carnem intelligit vitam corporalem, per animam intelligit rationem, ut superius.

VERS. 6.---»Ecce in manu tua est.« Potestatem per suos in carnem Christi Satan habuit, sed animam servat, non quod non tentet, sed quod non superet; vel animam, id est, charos et ei electos a jure suo amittit, cum illum occidit a planta pedis usque ad verticem: quia ab exordio mundi membris [Col. 0757B] ejus dura intulit, et usque ad caput ipsorum, id est Christum, saeviendo pervenit. »Ecce in manu tua.« Sinit nos tentari, ut videamur nobis infirmi, et tamen custodit.

VERS. 7.---»Egressus igitur Satan.« (GREG.) Accepta licentia, etc., usque ad poenitendo respicit, ne qua elatio surgat.

VERS. 8.---»Qui testa saniem radebat.« (Ibid.) Testa ex luto fit, etc., usque ad sed deteriores qui elatione, ut uxor Job quae superba suadet viro.

VERS. 9.---»Dixit autem illi uxor sua.« (Ibid.) Primam diaboli tentationem ostendit, etc., usque ad sed in asperitatem dilabuntur.

»Adhuc tu permanes in simplicitate tua.« Simplicitatem arguit, quod terrena despicit et aeterna [Col. 0757C] cupit, quasi dicat: Quid simpliciter aeterna petis et super his male gemis, excidens (aeterna despice) et mala praesentia, vel moriens evade. Sed haec passi sunt illi forma rectitudinis. Unde ait: »Quasi una de stultis, etc.,« ferientes extra sustinent, perversos intus docent: ibi fortes, hic misericordes: ibi adversos repeliunt, hic suos protegunt; et grande est in acie hoc utrumque facere. »Adhuc tu permanes.« Eva verba sua repetit, quasi dicens: Desere simplicitatem, id est, obedientiam, vetitum comedendo contemne. »Benedic Domino et morere.« Id est, transcendendo praeceptum, ultra quam es conditus vive. Vide ordinem: post vulnera verba hostis intulit, quia cum vis doloris ingravescit, facilius parva persuasio aliquem capit: propter quod qui caetera [Col. 0757D] abstulit, uxorem reservavit.

VERS. 10.---»Quasi una de stultis, etc.« (GREG.) Quia sensus, non sexus in vitio est: non ait una de mulieribus, sed »de stultis mulieribus:« quod pravum sapit, accidentis stultitiae est, non conditione naturae. »Si bona suscepimus, etc.« (Ibid.) Magna consolatio est in malis bonorum reminisci, ne sit omnimoda desperatio, sicut in laetis temperat ab elatione praevisio mali. Unde dicitur: In die bonorum ne sis immemor malorum, et in die malorum ne sis immemor bonorum. »Si bona,« id est, si ad aeterna bona tendimus, cur non mala praesentia sustinemus? »In omnibus his,« etc. (Ibid.) Duobus modis labiis peccamus, cum non justa dicimus, vel cum justa tacemus. [Col. 0758A] Sed Job nec contra ferientem superba dixit, nec contra suadentem recta reticuit. Patientiam habuit, Deo gratias agens, insipientiam conjugis arguendo docens: et sic victus ardentius hostis instigatur, et quia uxor tacuit alios excitavit ad contumelias. »In omnibus.« Qua sancti in omnibus, quae extra et intus patiuntur, nec injuriis Dei excedunt, nec in contumeliis pravorum.

VERS. 11.---»Igitur.« (Ibid.) Amici haereticos significant, etc., usque ad hypocritae nolentes esse, sed videri docti. »Audientes.« Non dicit audientes, ideo quod vitia haec audiant, sed diabolus qui per ista tentat haec intelligit. »Tres amici.« Numerus iste moralis vel mysticus tres turmas Chaldaeorum significat, id est, impugnationem quae fit in opere, [Col. 0758B] lingua, et cogitatione, haec enim omnia impugnat.

»Condixerant, etc.« (Ibid.) Quia in falsitate concordant, et dum sua docent, quasi consolantur. Vere autem consolantur in afflictione praesenti, qui de aeternis erudiunt. Haeretici amici nominantur, quia non ex sua nequitia, sed ex nostra benignitate nominandi sunt: ut, »Amice, ad quid venisti (Matth. XXVI)?« »Condixerant.« Quia quaedam vitia contra nos inter se conjunguntur, ut superbia et ira, remissio et timor: quae etsi diversa sint, tamen ad eumdem finem tendunt, id est, ad subversionem spiritualis Job.

VERS. 12.---»Cumque elevassent procul oculos.« Qui in imo sunt oculos levant, etc., usque ad quasi hostes per intentionis hostiam in amicos mutamus. [Col. 0758C] »Exclamantes ploraverunt.« Quia speciem percussi plaga mutaverat, speciem consolatorum spontaneus dolor immutat: quia dolentem non potest consolari, qui non concordat dolori, sed haerens trahit. Ideo, videntes corpus scissum, vestes scindunt; videntes mutatum, capita foedant pulvere, ut facilius Job audiat eos, dum aliquid de sua afflictione in eis videt. Videndum tamen est consolatori, ne nimis dolens afflictum gravet, et dolentem desperare faciat: forsitan amici Job nimis doluerunt, nescientes mentem percussi, quasi ille a corde cecidisset. »Sparserunt pulverem.« Pulvis terrena intelligentia; caput, mens; coelum, praeceptum supernae locutionis. Pulverem super caput in coelum mittere, est saeculari intellectu mentem corrumpere, et de verbis coelestibus terrena [Col. 0758D] sentire. Dies intelligentia, nox ignorantia, septem universitas. Sedent ergo, id est, condescendere se simulant infirmitati Ecclesiae; et in his in quibus verum lumen intelligunt, et in his in quibus habent ignorantiam, et sic dolos deceptionis parant.

VERS. 13.---»In terra.« Quia speciem humilitatis ostendunt, ut superba suadeant. Vel terra est incarnatio Christi, quam quidam haeretici non negant, sed vel de deitate, vel de incarnationis qualitate discordant a nobis: quia ergo illam non negant, quasi cum Job in terra sedent. »Septem diebus.« Ignoratur utrum continue, an tot diebus crebra visitatione insisterent. »Diebus et noctibus.« Quia vel in hoc, quod vere, vel in hoc quod stulte sapiunt, [Col. 0759A] incarnationi non contradicunt. »Nemo loquebatur ei verbum.« Quia tunc tacent hostes, si filios Dei praedicando generare negligimus: sed si recta loquimur, tunc graves contumelias ingerunt, in vocem doloris contra nos erumpunt. Loquuntur quidem semina errorum: cum corda fidelium torpere vident: sed cum vident alta sapere, de aerumna saeculi dolere, ad coelum reditum quaerere, circumspecte linguam fraenant.

»Nemo loquebatur.« Sunt enim multi, etc., usque ad et nisi sacrificio purgentur, puniendi sunt.

»Videbant enim dolorem.« Quia tunc timent prava loqui, cum amoris Dei dolor corda fingit: quia tunc non proficerent, sed et quos tenebant, bonis exercitatis perderent.



CAPUT III.
[Col. 0759B]

VERS. 1.---»Post haec, etc.« Attentos facit, quasi ad occulta quae clausis vasculis tegebantur, sed aperto ore eorum deteguntur, ut eorum intimo odore recreemur. Hucusque triplex expositio, hinc prout singula exspectent loca.

(GREG.) »Maledixit diei suo.« Ecce hoc non secundum historiae superficiem, quia et malum est hoc et impossibile. Dies enim in quo natus fuit, jam non erat, et otiosum est maledicere rei non existenti, perniciosum vero si existeret: nec jam potest dies praeteritus verti in tenebras, nec ei possunt convenire caetera quae sequuntur, nec abortivus (quod post ait) requie frueretur, ideo hic nihil secundum litteram.

[Col. 0759C] »Post haec.« Id est post omnia praedicta, quae passus est, tacentibus etiam amicis. Cum ergo patienter in omnibus gratias egit et bene docuit, nunc nullo instigante non est credendus ex impatientia ad maledictionem prorumpere, sed quietus hoc dicit, quia inter mala laudavit Deum. »Maledixit.« (Ibid.) Maledictum duobus modis dicitur, etc., usque ad et medicamen ponit.

VERS. 3.---»Pereat dies in qua natus sum.« Non conditus, etc., usque ad sed peccati tenebras intulit.

»Pereat dies.« Dies, mundi prosperitas, qui in nocte desinit, quia ad tribulationem perducit: vel, dies, peccati delectatio; nox, mentis caecitas. Homo tribus modis dicitur, per naturam, per culpam, et [Col. 0759D] per infirmitatem. Homo ergo in die nascitur, nocte concipitur: quia ad delectationem peccati non rapitur, nisi prius per mentis tenebras infirmetur. Sed pereat dies, id est, peccati delectatio vigore justitiae destruatur.

»Et nox.« (Greg. in Job l. IV.) Id est, quod caecata mens per consensum perpetrat, dum blandimenta delectationis caute non perspicit, poenitentia exstinguat: ne culpa, quae blandiri incipit, ad interitum trahat.

VERS. 4.---»Dies illa,« etc. (Ibid.) Id est, exordio delectationis, ad quem finem perditionis rapit, videatur, et per poenitentiam crucietur. Quod si ita punita est. »Non requirat.« In judicio ut puniat; [Col. 0760A] et non illustrabit. Illustrat lumine, qui arguit: sed quasi tegitur, qui in memoria judicis non revocatur. Unde: »Quorum tecta sunt peccata (Psal. XXXI),« nec tunc in conspectu omnium monstrentur.

VERS. 5.---»Non illustretur, etc., obscurent eum.« Id est, diem delectationis, ne ab eo qui omnia videt, videatur. »Tenebrae.« (GREG.) Id est, lamenta poenitentiae vel occulta Dei judicia, a quibus praeveniente gratia absolvimur, quam nos mereri nescimus. »Et umbra mortis.« Id est, mors Christi secundum carnem, etc., usque ad in quo misericordia subvenit, hoc homo puniat: unde sequitur: »Occupet eum caligo.« Id est, mentis confusio, de qua dicitur: »Est enim confusio adducens gloriam. (Eccli. IV.)« »Et involvatur.« Omni parte. »Amaritudine.« [Col. 0760B] Poenitentiae: sed si dies, id est, delectatio peccati, sic punitur: quid nox, id est, consensus ad culpam?

VERS. 6.---»Noctem illam tenebrosus turbo possideat.« Quasi turbo tempestatis est concitatus, etc., usque ad pro caecitate damnationis in qua nati sumus. »Non computetur in die anni.« Annus superna gratia, etc., usque ad sed exors ab illa patria in aeternum est. Unde subdit:

VERS. 7.---»Sit nox illa solitaria.« Quia a frequentia illa separatur, vel hominem, quem sibi socium fecerat, amittit: et electis per gratiam redemptis solus cum corpore suo gehennae traditur. »Nec laude digna.« Homo cum substratus, idola coluit, in quibus daemonia quasi tenebras noctis [Col. 0760C] laudavit: sed jam idolis reprobatis, nox est laude digna.

VERS. 8.---»Maledicant ei.« (Ibid.) In veteri translatione, etc., usque ad et in fine solutus aperte bella gerat. »Leviathan.« Id est, additamentum eorum, id est, hominum, in quibus post suggestionem mala addere non cessat. Vel exprobrationem, quia cum Adae addere deitatem spopondit, et quod habebat, abstulit. Hic a propheta serpens tortuosus dicitur, qui molliter quasi blandis verborum finibus insidias infundit. Et vectis, quia durus per malitiam ad necem percutit. Suscitatus aperte aget, interim autem latenter.

VERS. 9.---»Caligine« Ejus noctis. »Obtenebrentur stellae.« Id est, hypocritae, qui lucent per [Col. 0760D] opera ad oculos hominum. Hae sunt quae cauda draconis, id est, extrema persecutione Antichristi, trahuntur; hae obtenebrantur, quia malitia hostis sic praevalet eis, ut apertis malis involvantur, quales intus, tales exterius. »Exspectet lucem.« Hoc secundum membra ejus, etc., usque ad quae Christum prophetando sustinuit, sed venientem non cognovit. »Nec ortum surgentis aurorae.« (Ibid.) Ortus aurorae est nova nativitas resurrectionis, qua sancti cum carne orientur ad videndum lumen aeternum. Sed quantumcunque hic fulgeant electi, nequeunt penetrare quae erit illa gloria illius novae nativitatis: haec nox non clausit, sed aperuit ostia ventris, quia concepto homine, ad peccatum desideria concupiscentiae, reseravit. [Col. 0761A] His autem ostiis, id est, desideriis concupiscentiae carnalis reseratis, ad innumera corruptionis mala pertrahimur. Unde gravati gemimus: quia hoc justitia exigit, ut quod sponte fecimus, inviti toleremus.

VERS. 10.---»Quia non conclusit ostia ventris, etc.« Hoc de ipso capite, etc., usque ad ut latrones dicimus captis vitam dare, si non auferunt.

VERS. 11.---»Quare non in vulva mortuus sum.« Non est credendum, etc., usque ad ne ad delectationem suggestio traheret. »Et egressus ex utero.« (GREG.) Quia peccatum conceptum foras, etc., usque ad dum contentionem propriae carnis contra spiritum ferunt.

VERS. 13, 14.---»Nunc enim.« (Ibid.) Per nunc, [Col. 0761B] quod est praesentis temporis, stantem semper in praesenti, id est, aeternam quietem designat. »Requiescerem cum regibus.« Id est, angelis, quod subjecta regunt. Qui et consules, quia nobis voluntatem Dei nuntiando consulunt. Vel reges, dicit sanctos praedicatores, qui se regunt, et consules terrae, quia terrenis bene consulunt. Dicit ergo quod si non peccaret, illuc etiam non redemptus ascenderet, ad quod apostoli et sancti praedicatores post redemptionem cum magno labore perveniunt, qui non differuntur ut antiqui, sed mox post mortem intrant coelum. »Qui aedificant,« Omnis terrenus densis cogitationum tumultibus corde comprimitur, et frequentia desideriorum quasi turbarum calcatur. Sed solitudines aedificare, est a secreto cordis terrenorum desideriorum [Col. 0761C] tumultus expellere, et in amorem intimae quietis anhelare, ut possit dici: Unam petii a Domino, et hanc requiram, etc.

VERS. 15.---»Cum principibus qui possident aurum.« Principes sunt Ecclesiae rectores, etc., usque ad qui autem futura praevidit, jam praeterita recolit.

VERS. 16.---»Aut sicut abortivum.« (Ibid.) Quia quod abortivum, ante tempus oritur, exstinctum protinus occultatur. Hi sunt sancti, cum quibus se quiescere potuisse considerat, qui a mundi exordio ante tempus redemptionis fuerunt: et tamen mundo se mortificaverunt. Tempus primum ante legem, quod patres secundo mortuos protulit, quasi uterus abortivi fuit: et ipsi quasi ab utero mortui sunt, [Col. 0761D] qui sine tabulis legis Deum naturaliter timuerunt, et futurum redemptorem credentes voluptates occiderunt. »Absconditum.« Quia paucis a Moyse memoratis, etc., usque ad quos spiritus prophetiae irradiavit, ut ipsum Job. (Ibid.) Jam quietem hujus lucis aperit, et quid apud eam quotidie agitur de conversatione impiorum verbis manifestioribus demonstrat.

VERS. 17.---»Ibi impii.« Id est, in luce Christi, quam antiqui praestolati sunt, Gentiles a turba desideriorum mundi cessant, et tranquilla mente jam aeternam quietem praegustant. Et hoc est: »Et ibi requieverunt.« In mundo fortes robore, non fessi dicuntur. Qui vero in amore Dei roboratur, salubriter [Col. 0762A] a sua virtute deficit, et quo fortius aeterna petit, eo magis fessus, in terrenis moritur. Unde: »Concupiscit, et deficit anima mea in atria Domini (Psal. XXXVIII).« Dum ibi dicit lucem, locum electorum quo continentur, ostendit.

VERS. 18.---»Et quondam vincti.« Justi, etsi a desideriis quieti, dum tamen in corpore, molestia suae corruptionis ligati sunt. Corpus enim gravat animam, et repugnat caro spiritui. Sunt et vincula corporea, fames, sitis, et hujusmodi quae hic nequeunt solvi: sed et ab omnibus in libertate gloriae filiorum Dei solventur. Vide gradus: impii conversi cessant; exercitati in intimo sinu quiescunt; a vinculis corruptionis absoluti ad libertatem perveniunt. Sed quid hic interim egerint, subdit: »Qui non audierunt, [Col. 0762B] etc. »Exactor diabolus, qui semel nummum deceptionis homini contulit, et quotidie debitum mortis exigit, vox ejus est tentatio. Audit qui tentatur, et resistit: exaudit qui consentit. Idem de interna pace, quia quod mens valde amat, saepius replicat.

VERS. 19.---Parvus et magnus ibi sunt.« (Ibid.) Quia hic est discretio operum, ibi erit dignitatum. Unde: »In domo Patris mei mansiones multae sunt. (Joan. XIV.)« »Et servus.« Qui peccat, servus est peccati, quia hic nunquam liber fit, dum judicem metuit: sed ibi liber erit, ubi de venia nulla dubietas erit. Erit quidem ibi memoria culpae, non quae mentem polluat, sed quae sine laesione beatitudinis, arctius beatitudini et laetitiae astringat, ut sanati [Col. 0762C] dolorum sine dolore recordamur; unde amplius medico gratias agimus.

VERS. 20.---»Quare misero data est lux?« (GREG. in lib. Job lib. V.) Contemplatus requiem, ubi liber a Domino despicit saeculi prospera, quae ab ea retrahunt. »Quare misero data est lux,« id est, prosperitas in peregrinationis miseria: quia, si non justum penitus opprimit, tamen mentem in amorem Dei et in dispensatione sui dividit; unde addit: »Et vita his qui, etc.« Amaritudo est omni justo, etc., usque ad vel in regimine praeesse.

VERS. 21.---»Qui exspectant mortem.« (Ibid.) Id est, penitus se mundo mortificare desiderant, sed occulto Dei judicio non venit, quia occupari injunctis honoribus compelluntur, quod Dei timore tolerant; [Col. 0762D] et intus est desiderium pietatis, et foris explent ministerium ordinis, ne per superbiam contradicant Dei dispositioni: et sic et multis prosunt, et quo se imperfectos vident, per humilitatem amplius surgunt: et quod a desideriis differuntur, ipsa tarditate ad eadem dilatantur: unde addit, quasi effodientes, etc. »Quasi effodientes thesaurum.« Quia qui thesaurum fodiendo quaerit, etc., usque ad exempla contemplationis invenit, unde dives sit.

VERS. 22.---»Viro cujus.« Ecce cum quaereretur quare misero data est lux, ostendit hic, via abscondita est viro: quia si jam bene agit, quid aget in fine nescit; vel aliquando quae putantur Deo placere, displicent.

[Col. 0763A] VERS. 23.---»Circumdedit eum Deus.« (GREG.) Quia licet coelestia desideret, tamen quid de se intus dispositum sit nescit. Sunt et circa eum tenebrae ignorantiae, praeteriti est immemor, futura non invenit, praesentia vix novit, intima dispensationis Dei penetrare nequit. Qui vero has tenebras intendit, flet: et omni visu supernam lucem requirit: unde fit aliquando, ut in pio fletu interni gaudii claritas erumpat; unde sequitur:

VERS. 24.---»Antequam comedam.« Comedere est contemplationis luce pasci, quam non habet nisi qui prius in hoc exsilio, quasi ubi non sunt bona gemit, et suspirat desiderio et exsequitur vim lacrymarum.

»Et quasi inundantes aquae, etc.« Aquae inundantes multis voluminibus impetu feruntur, sic in [Col. 0763B] lugentibus multa volumina, dum qui apud Deum decernatur, nesciunt: dum praeterita sua recolunt, futura pertimescunt, et in bonis suis ne errent, verentur: quos dum flagella Dei corripiunt, se offendisse suspicantur: unde addit:

VERS. 25.---»Quia timor.« Flent enim, quia deseri se timent: et ne pia percussio non sit disciplinae, sed vindictae, unde: »Quis novit potestatem irae tuae? (Psal. LXXXIX.)« Aliquando enim est gratia quam dicimus iram, et aliquando ira quam dicimus gratiam, unde necesse est ut in omnibus timeatur; in prosperis, ut non sint sibi data ad majorem excaecationem, non ad consolationem, ut bonis solet fieri, ne sit in adversis initium poenae.

VERS. 26.---»Dissimulavi.« (Ibid.) Et si semper [Col. 0763C] cogitando, etc., usque ad si Job qualis in potestate fuit ad exemplum proponit.

»Nonne dissimulavi?« Potestas habita et ad utilitatem cogitanda, et propter tumorem dissimulanda, et potens ut prodesse debeat, posse se sciat.

»Nonne silui?« Ecce qualis est in ore.

»Nonne quievi?« Ecce qualis erga illicita, etc., usque ad quia nostra perfectio culpa non caret, unde addit:

»Et venit super me indignatio.« Unde magna arte dicturus verbera, praemisit recte facta, ut in his quisque consideret quae poena maneat iniquos, si ita hic castigat justos, ut si justus vix salvabitur, impius ubi parebit?



CAPUT IV.

[Col. 0763D] VERS. 2.---»Si coeperimus loqui tibi.« (Ibid.) Molliter incipiunt, sed in aspera prorumpunt. Sic haeretici blanda verba proponunt, ne caveantur, sed aspera subinferunt.

»Sed conceptum.« (Ibid.) Perfecti nec in corde perversa concipiunt quae silentio compescunt. Alii prava concipiunt, sed silentii vigore magno constringunt: alii et concipiunt et mox efferunt. In sensu leves, in lingua praecipites. De his est Eliphaz, qui suo experimento de omnibus idem sentit.

»Tenere quis poterit.« Quasi vellet retinere: in quo innuit se in loquendo offensurum.

VERS. 3.---»Ecce docuisti plurimos.« (Ibid.) Certa bona sunt quae et ille fatetur, qui criminari [Col. 0764A] vult. Quantus ante fuit qui tot suis occupatus disponendis, etiam libere alios docuit, actu et verbo recta ostendens? Quia vero criminator bona de eodem dicit, ad crimen inflexit, dicens:

VERS. 5.---»Nunc autem venit, etc., quasi non servasti recta quae dicebas.« Nota autem quod sunt iniqui, et bona justorum quae nota negare non possunt, dicunt, ne pravi videantur: et ut inde magis credatur eis, in malis quae inserunt, et haec ipsa bona ad cumulum reatus invertunt. Hic recta Job ergo dixisse, sed non servasse, quasi suo testimonio malus reprehenditur: inferius male loqui notatur, ut taceat. Et hi sunt duo modi quibus bonos impetunt mali, dicentes eos vel prava dicere, vel bel bona quae dicunt non tenere.

[Col. 0764B] »Defecisti, etc. Ubi est timor tuus?« Quasi de virtutibus miretur perditis, quas congruo ordine ponit. Sicut in via saeculi audacia fortitudinem, timor debilitatem parit, ita et in via Dei audacia debilitatem, timor Dei fortitudinem: quia qui Deo jungitur, potestate quadam super omnia levatur; fortitudo non nisi in adversis ostenditur, unde patientia additur, quia in fortitudine quasi proficit, qui mala aliena non motus tolerat. De patientia perfectio nascitur, unde in patientia animam possidere, homo dicitur, id est, in omnibus recte vivere, cunctis motibus mentis ex virtute dominari: qui enim se vincit, contra omnia est fortis.

(Ibid.) Quoniam autem invehendo corripuit, nunc quasi exhortando subdit:

[Col. 0764C] VERS. 7.---»Recordare, obsecro te.« Sed et hoc reprehensibiliter agit. Innocens enim et rectus saepe hic funditus delentur, etsi ad aeterna servantur: sed qui non pro aeterna sed terrena mercede Deo serviunt, ipsi sibi fingunt quod quaerunt, et docere praesumentes cum terrenam securitatem praedicant cunctis suis laboribus ostendunt quod amant.

VERS. 8.---»Quin potius vidi eos.« (Ibid.) Dolores seminat, qui dicit. Fraudulenta metit, qui dicendo praevalet. Vel dolores seminat, qui perversa agit. Metit, qui in eis prosperatur. Hi non (ut ait) pereunt, sed felicius hic justis vivunt. Patitur enim Deus quosdam hic praevalere, ut mundius vita justorum purgetur. Punit mox alios, ne putetur humana negligere, et multa mala praeterire, ut corda innocentium, [Col. 0764D] qui pusillanimes sunt, confirmet: verius autem diceret de omnibus, in fine; generaliter poterat dici, quod innocens et rectus non perit, quia etsi hic atteritur, apud Deum vera salute reparatur. Et mali pereunt, quia etsi hic altius crescant, in fine durius ferientur. Sed quia dicit, recordare, patet transacta ad mentem reduci, non futura enuntiari.

VERS. 9.---»Flante Deo perisse.« (Ibid.) Nos conflamus aerem, dum ab extra intus trahimus, et ab intus extra reddimus. Deus ergo in retributione flare dicitur, quia ab exterioribus causis intus judicii consilium concipit, et ab interno consilio exterius sententiam emittit, id est, a malis nostris quae extra [Col. 0765A] videt, judicium intus disponit, et ab interno conceptu extra damnationem facit. Vel flare Deus, id est, irasci dicitur per simile, quia nos cum irascimur, flatu furoris inflammamur. Flat ergo Deus irascendo vindictam cogitans, cum, post longam patientiam, qui in se tranquillus est reis videtur turbulentus, cum ipsi coram eo reatu suo turbentur.

(GREG.) Postquam clementer monuit, aperte increpat. »Rugitus leonis,« id est, severitas et terror ipsius Job: »vox leaenae,« loquacitas conjugis, »dentes catulorum,« edacitas filiorum destructa est. Rigidus exsultat, quasi jure essent damnata. Tigridi etiam Job comparat pro maculis simulationis. Hypocrita enim, qui rectus videtur, habet latentia vitia, [Col. 0765B] quae aliquando erumpentia colorem variant. Praeda est justorum gloria, quam sibi arripit: putans ergo iste sanctum Job bona quae in eo noverat, per hypocrisim tenuisse, dicit:

VERS. 11.---»Tigris periit.« Hoc est varietas tuae simulationis exstincta est, etc., usque ad hi tales per sapientiam putant se omnes transcendere.

VERS. 12.---»Porro ad me dictum est verbum absconditum.« (Ibid.) Abscondita se haeretici audire simulant, unde et latenter praedicant, ut sanctior eorum praedicatio habeatur, non aliis aequa.

»Furtive, etc.« (Ibid.) Quia non cum aliis per ostium intrant, sed rimas quaerunt pravae intelligentiae, quia vero fur lumen timet, addit:

VERS. 13.---»In horrore visionis nocturnae.« [Col. 0765C] In pavore nocturnae visionis se percepisse venas susurri divini dicunt, quia ut alta jactent, vix ea posse se capere dicunt. Sed dum ita alta notant, testes contra se nequitiae sunt. In nocturna enim visione dubie cernitur.

»Quando solet sopor occupare.« Hoc est, dum omnes inferius dormiunt torpore, nos ad alta et superna percipienda vigilamus. Et dum aliquando hoc despici vident, seipsos timere simulant quod dicunt, unde subdit:

VERS. 14.---»Pavor tenuit me.« Ut miri videantur in altis, quasi pertimescunt quae fingunt: et tamen audaces sunt proferre, quae asserunt vix se potuisse audire.

»Ad me dictum est verbum.« (Ibid.) Filius Dei [Col. 0765D] dicitur, etc., usque ad eo magis rectitudinem ejus repressa formidat: unde subdit:

»In horrore visionis nocturnae, etc.« Id est, in pavore occultae contemplationis, in qua nihil manifeste, sed quasi imaginarie, videtur. Sed ad hanc nemo pertingit, nisi carnalibus desideriis repressis, unde:

»Quando solet sopor occupare homines.« Vigilat qui curis saeculi intendit: dormit in quiete qui fugit. Hic est Jacob qui in itinere dormit et angelos videt, id est, in cursu hujus vitae a saecularibus rebus oculos claudit quod ad concupiscendum culpa primis parentibus aperuit. Et nemo ad videnda interna perducitur, nisi ab his quae exterius implicant [Col. 0766A] subtrahatur; unde: »Vacate et videte: quoniam ego sum Deus (Psal. XLV).« Sed quo animus in contemplatione levatus super se altiora conspicit, eo in se terribilius tremit, unde:

»Pavor tenuit me et tremor et omnia ossa.« (Ibid.) Id est, fortiora acta, etc., usque ad stimulum carnis sentit, addit:

VERS. 16.---»Stetit quidam. (Ibid.) Ut incomprehensibilia se novisse judicent, etc., usque ad quia bonum commune specialiter sibi arrogavit.

»Inhorruerunt pili carnis meae.« (Ibid.) Pili sunt superflua quaelibet humanae corruptionis cogitationes vitae veteris: quas si a mente excludimus, pilos carne incidimus, ut non dolore fatigemur. Unde Moyses: »Levitae radant omnes pilos carnis suae [Col. 0766B] (Levit. XIV).« Haec autem subtilius in nobis conspicimus, cum alta penetramus, unde recte nunc dicitur:

»Cum spiritus transiret.« Cum enim mens vera videt, durius se de superfluis cruciat. Transeunte ergo spiritu, pili pertimescunt, quia ante vim compunctionis superfluae cogitationes fugiunt, quia intima visio animam contra se inflammat; et dum illicita districte resecat, mens latius speculationi inhaeret, et bene figit spiritum qui transibat, nec tamen haec ipsa mora contemplationis vim pietatis plene aperit, unde subdit:

»Stetit quidam cujus non agnoscebam vultum.« (Ibid.) Quidam non dicitur, etc., usque ad per coaeternam ejus speciem conspicit, subdit:

[Col. 0766C] »Imago coram oculis me.« Imago Patris Filius est, qui dicit: Nemo venit ad Patrem, nisi per me.

»Et vocem quasi aurae lenis audivi.« (Ibid.) Vox aurae, cognitio, etc., usque ad qui ex hoc auditu, didicit.

VERS. 17.---»Nunquid homo comparatione Dei justificabitur?« Hoc in contemplatione novit, quod justitia humana divinae comparata injustitia, ut quae lucerna in tenebris lucet, in sole caligat: quod potuit, quia qui lucem videt, scit quid de tenebris aestimet.

»Aut factore suo purior?« (Ibid.) Hoc aestimat qui contra flagellantem murmurat. Sed debet scire, quia impie non flagellat, qui mira ex nihil fecit, et [Col. 0766D] conditor naturae non est iniquus judex culpae. Etsi iste injuste Job redarguit, recte tamen modum creaturae in comparatione Creatoris describit. Puriorem ergo se vir factore suo aestimat, si contra flagellum querelam parat, eumque sibi procul dubio postponit, cum ejus judicium de sua afflictione redarguit

»Ecce qui serviunt ei.« (IDEM.) Angelus etsi in statu suo immutabilis permanet, in hoc tamen quod creatura est, vicissitudinem mutabilitatis habet, et ita stabilis non est. Si enim natura haec mutabilis non esset, cum esset bene condita, in nullis cecidisset. Sed ex arbitrio habuit ruere vel stare, et in stantibus meritum fuit, motum mutabilitatis suae, studio voluntatis fixisse. Hoc mutabilitatis argumentum est quod de apostata subdit:

[Col. 0767A] »Et in angelis suis reperit pravitatem.« Ex quorum comparatione infirmitas humana colligitur.

»Quanto magis hi qui habitant domos luteas.« (GREG.) Id est terrena corpora, etc., usque ad conspiciunt curis saeculi occupati; unde subdit:

VERS. 20.---De mane usque ad vesperam.« Id est, a vitae suae exordio usque ad terminum perpetratione iniquitatis vulnerantur, a qua succisi in profundum ruunt.

(Ibid.) Vel mane, prosperitas; vespera, adversitas; sed per utrumque pereunt, quia per prospera lascivi, per adversa impatientes ad insaniam surgunt. Et quia nullus eorum, scilicet, »qui de mane usque ad vesperam succidentur« intelligit, quid bonis afflictis hic servetur, quid sibi futurum qui [Col. 0767B] hic bona putant. Sed quia non omnes sic deseruntur, subdit:

»Qui autem reliqui fuerint.« Id est, despecti mundi, quos saeculum ut indignos reliquit, ut puer Aegyptius, id est, amator saeculi, peccatis niger, saepe a saeculo despectus relinquitur, ut non cum eo currat, sed fractus adversis torpeat. Sed hunc David, id est, Christus, invenit, et in suum amorem convertit, et cibo verbi pascit, et ducem itineris, id est, praedicatorem suum facit: quo duce convivantes, id est, mundi laetitiam destruit, quae eum comitem habere despexit.

»Auferentur ex eis.« Quia Deus sibi eos elegit.

»Morientur, et non in sapientia.« Interposita sorte justorum, redit ad interitum non intelligentium. [Col. 0767C] Reprobi justos despiciunt, quia per mortem suam invisibilia quaerunt, vel per mortem vitam invisibilem quaerunt. Sed ipsi, qui pariter mortem et sapientiam fugiunt, sapientiam quidem penitus deserunt, nolentes pro veritate mori, mortem tamen non evadunt.



CAPUT V.

VERS. 1.---»Voca ergo.« (Ibid.) Quoniam hoc veraciter contra iniquos protulit, quamvis latenter Job in numero eorum proposuerit: fastu sapientiae inflatus apertam irrisionem in Job subdit: »Voca ergo,« id est, si afflictus clames, Deus non respondet, id est non dat effectum, quia in tranquillitate eum contempsisti; et »ad aliquem sanctorum,« id est, [Col. 0767D] sanctos in afflictione adjutores non habes, quia socios in hilaritate non habuisti.

(Ibid.) Post irrisionem subdit sententiam, etc., usque ad haec sapientes turbat, sed ira per vitium stultos trucidat.

»Et parvulum occidit.« Id est, dum ei invidet, quem putat majorem, etc., usque ad vel partem habendo quantitatem nobis restringit.

(GREG. lib. VI Moral., cap. V.) Quia totis desideriis in terreno amore solidatur, unde primus Cain in terra civitatem construxit, alienus a coelo hic felicius degit.

VERS. 3.---»Et maledixi pulchritudini ejus.« (IDEM.) Quia cum ex visa prosperitate malorum, pedes infirmorum nutent: fortes, videntes quae poena [Col. 0768A] ad gloriam eorum sequatur, prosperitatem eorum reprobant statim. Infirmus cum qualitate rerum mutatur, dum videt prospera, laudat, dum mutantur, nihil esse judicat: sed firmus cum ipsa gloria poenam considerat sequentem, et mox damnat. Sed quia proficientes in mundo multos secum trahunt, subdit:

VERS. 4.---»Longe fient filii ejus.« Id est, sequaces.

»In porta.« (Ibid.) Porta regni est dies judicii, in quo electi intrant ad gloriam, ante quem filii hujus mundi elati sunt, sed tunc conterentur.

VERS. 5.---»Et non erit qui eruat.« (Ibid.) Quia illos ibi veritas eripit, quos hic per disciplinam premit.

[Col. 0768B] »Cujus messem.« Habet quisque donum intelligentiae, quo recta intelligit et dicit: Sed quia eadem non amat nec facit, a messe quam habet, jejunat; sed qui esurit justitiam ab illo audiens recta, se reficit, unde: »Quae dicunt, facite (Matth. XXIII).«

»Et ipsum rapiet armatus.« (Ibid.) Diabolus ut inermis vincitur, cum aperta mala suggerens, omnia bona similiter tollere conatur: sed armatus vincit, alia bona intacta praeterit, alia latenter corrumpit.

»Et bibent.« (IDEM.) Stultus saepe habet divitias, etc., usque ad et studiosus tarditate praepeditur? respondet:

VERS. 6.---»Nihil in terra fit sine causa.« Quia inde ille justius de negligentia punitur, iste de studio coronatur. Sed quia ad intelligendum recta [Col. 0768C] non modo studio, sed et persecutionibus erudimur, additum: »Et de humo non egredietur.«

»Et de humo non egredietur.« (Ibid.) Humus, id est, elementa mundi in poenam vertuntur delinquentium; unde dicitur: »Pugnabit pro eo,« id est, pro Domino, orbis terrarum contra insensatos, sed tamen de eis non egredietur dolor, quia poena non nascitur de his quae feriunt, sed de his qui peccando percussiones extorserunt: sed quo exterior poena castigat, eo mens ad superna levatur; unde subdit:

VERS. 7.---»Homo ad laborem nascitur.« Quia impossibile est in hac peregrinatione sine labore esse: sed in eo quod caro affligitur, mens ad petenda alta levatur. »Vel homo,« id est, carnalis, mala [Col. 0768D] mundi sentit, quia inhianter bona ejus appetit. Sed cujus mens haec transit, ut avis ad alta, penna spei levatus, nil mali sentit, congaudeat et de flagellis, sed quia haec nullus suis viribus valet, subdit:

VERS. 8.---»Quamobrem ego te.« Id est, illum rogo per quem haec tribui scio.

VERS. 9.---»Mirabilia absque numero.« Quia divinorum operum magnitudo, nec ex qualitate valet discuti nec ex quantitate numerari.

VERS. 10.---»Qui dat pluviam.« (Ibid.) Haec verba mystica sunt, quia amici Job societate ejus eruditi erant. »Dat pluviam terrae:« cum arida gentilium corda gratia praedicationis infundit.

»Irrigat autem aquis universa.« Cum hominem [Col. 0769A] spiritu replet ad fructificandum. Homo dicitur omnia, quia cum omnibus habet aliquid commune. Vel universa, id est, divites et pauperes, et omnes differentias hominum, quia bonum opus sequitur retributio.

VERS. 11.---»Qui ponit humiles in sublime.« (GREG.) Ut modo despecti judicent cum Domino.

»Moerentes.« Quia quanto magis nunc adversis tribulantur, et se per lamenta castigant, tanto sublimiorem sospitatem habebunt etiam in hac vita. Haec de electis possunt intelligi, ubi humiles alta mente omnia temporalia transcendunt, et afflicti sunt erecti sospitate, non insania, ut qui laetantur cum malefecerint. Hi vero de certitudine aeternae salutis hilarescunt.

[Col. 0769B] VERS. 12.---»Qui dissipat cogitationes.« (IDEM.) Cum reprobi cogitent mala, Deus aliquando ne contra bonos praevaleant, vires tollit, ut effectu careant operis, et apud Deum conscientia rei sint.

VERS. 13.---»Qui apprehendit sapientes.« (Ibid.) Quia consiliis Dei humana facta etiam tunc congrue serviunt cum resistunt, ut in venditione Joseph, ne adoraretur; in petitione praeputiorum a Saul, ut David exstingueretur; in morte Domini, ne omnes crederent in eum. Deus alia concedit propitius, alia permittit iratus: quae tunc in usum sui consilii vertit, ut quae ejus consilio repugnant, ejus consilio militent; et quod sine ejus voluntate geritur, ejus voluntati contrarium non sit, unde: »Omnia quaecunque voluit, etc.«

[Col. 0769C] VERS. 14.---»Per diem incurrent.« Quia in ipsa veritatis praesentia, perfidiae errore caecati sunt, videntes miracula Christi et de ejus deitate dubitantes.

»Quasi in nocte.« Palpando quaerimus quae oculis non videmus: Judaei miracula viderant, et adhuc quasi palpantes quaerebant: »Si tu es Christus, dic nobis palam (Joan. X).« Sed horum manibus diu retineri non potuit Christus.

»Per diem incurrent tenebras.« (Ibid.) Mens invidi cum de bono alieno affligitur, de radio solis obscuratur.

»Et quasi in nocte sic palpabunt in meridie.« Dies boni operis in proximo exterius lucet: quasi in nocte palpant, quia, livore caeci, aliqua quae reprehendant, [Col. 0769D] invenire satagunt. Ecce Loth, id est, justus malis adversantibus intra domum recluditur et munitur, id est ad mentem revertitur et manet interius, Sodomitae caeci circumeunt, id est, invidentes facta dictaque scrutantur, nec ostium, id est, aditum reprehensionis, inveniunt, sed parietem palpant, quia ubique laudabilis actio justi eis obviat.

»Palpabunt.« Sed pauper spiritu, id est, qui apud se non est elatus: salvatur a gladio oris, id est, iniqua persuasione.

VERS. 15.---»Porro salvum faciet egenum a gladio oris.« Gladius oris est accusatio Judaeorum. Manus violenti, gentilitas quae crucifixit: sed hos Christus resurgendo superavit. In quo egeno, id est, humili populo fidelium spes vitae sequentis solidatur. [Col. 0770A] Iniquitas autem, quae modo dilatat os suum in contumeliam Christi, claudet per supplicium, vel conversa cessat ab injuriis. Eadem de pravis generaliter.

»De manu violenti pauperem.« Id est adversa potestate, ut nec blandimentis suasionum trahatur, nec dolore suppliciorum frangatur. Pauper autem non trahitur, quia spes ejus fixa in aeternis contra haec solidatur. Ad cujus spei fructum cum pauper venerit, elatus obmutescit, et contrahit os: quia tormenta linguam ligant, quae loquebatur contra justos detrahendo. Sed ut electus supplicia evadat, et ad praemia pertingat, debet hic flagellis purgari, unde subdit:

VERS. 17.---»Increpationem ergo Domini ne reprobes.« (Ibid.) Reprobat qui se injuste pati conqueritur. [Col. 0770B] Eliphaz ergo putans Job pro purgatione percuti, non probatione fortitudinis, quia Job libere loquitur, causas suae percussionis quaerens, putat eum increpationem Domini reprobare. Sic haeretici quod recte ab Ecclesia agitur, ad malum convertunt.

VERS. 18.---»Quia ipse vulnerat.« (IDEM.) Duobus modis vulnerat Deus quos ad salutem reducit. Aliquando percutit in corpore ut mentem sanet; aliquando sine exterioribus flagellis mentis duritiam suo desiderio percutit, et sic eam sanat, quae secura in mundo mortua quiescebat. Sed, dum mens ad Deum anhelat et omnia saecularia despicit, omnia mox ei vertuntur in tentationem, et eam affligunt; sed, dum transitorio labore atteritur, a perpetuo [Col. 0770C] liberatur, et ideo subdit:

VERS. 19.---»In sex tribulationibus.« (Ibid.) Senario, quem septimus sequitur, praesentis vitae operatio et discursus signatur: quia, sexto die Deus omnia perficiens, hominem condidit, et septima quievit, qui non habet vesperam, id est, finem; in septima ergo tribulatione liberat, ne in septima malum attingat: quia hic paterne erudiens atterit, sed in die judicii a verbere abscondit.

VERS. 20.---»In fame.« (Ibid.) Enumerat mala praesentis vitae et adjutoria Dei. Fames mentis est silentium verbi Dei: quo subtracto, tentatio carnis invalescit, quae est bellum. Sed Deus etiam in fame a morte animam eripit, quia verbo suo reficit. »Et in bello.« Contra tentationes carnis fortes facit. Sed [Col. 0770D] talis factus aliquando detractiones metuit, unde addit:

VERS. 21.---»A flagello linguae.« Id est, ab exprobratione contumeliae, propter quam irrisus a bono cessat; unde David: »Et a verbo aspero.« Ab hac sanctus absconditur, quia, dum hic laudem non quaerit, nec contumelias sentit; sed, quia post haec aliquis cruciatus corporum timet, sequitur: »Et non timebis calamitatem.« Id est, persecutionis: sed, quia talis in terrore judicii futuri securitatem sibi parat, subdit:

VERS. 22.---»In vastitate et fame.« Vastitas es gehenna quae foris, etc., usque ad ut in articulo mortis ejus impetus non horreat, subditur: »Et [Col. 0771A] bestias terrae.« Quae tempore mortis ad rapiendas animas effrenantur, sed saevientes non timet, qui blandientes secutus non est: et initium retributionis est, in obitu securitas mentis. Cum autem bene vivitur, cavendum est ne quis despectis caeteris de singularitate glorietur, sed sociale bonum recogitet, unde addit:

VERS. 23.---»Sed cum lapidibus regionum pactum.« Quasi divisae sunt regiones gentium, ecclesiae moribus et linguas distantes; lapides electi, qui in aedificio ponuntur. Qui ergo recte vivit pacto se lapidibus jungit: quia in eo quod mundum deserit, sanctis per imitationem se alligat; unde impugnatio crescit, qua tamen attritus humilius Deo subditur, unde subjicit: »Et bestiae terrae.« Non [Col. 0771B] pacatae sed pacificae, quia non pacem habent, sed pacem faciunt; quia cum acrius homo a diabolo impugnatur, amplius ad amorem impellitur, et cum eo robustior pax efficitur. Vel bestiae sunt motus carnis, quae continentia quasi cavea pressae, etsi tentando rugiunt, non tamen ad effectum quasi ad rabiem morsus excedunt, in quo sunt pacificae. Vel quia perturbant, amplius illud, ubi nulla contradictione vivitur, diligitur: et sic ad amorem intimae quietis impellunt.

VERS. 24.---»Et scies quod pacem.« (GREG.) Pax vel inchoata, quae hic est concepta ex desiderio Dei; vel plena, quae in futuro ex visione Dei. Cum ergo mens Deo vel caro menti subjugatur, tabernaculum justi, id est, corpus quod mens inhabitat, pacem [Col. 0771C] habet motibus desideriorum sub justitia refrenatis. Sed nihil est haec castitas carnis, si non adsit mentis suavitas in amore proximi.

»Et visitans speciem tuam non peccabis.« (Ibid.) Species nostra est proximus, etc., usque ad quia ex semine boni operis uberes fructus praedicationis colligit; unde subditur:

VERS. 25.---»Scies quoque quoniam multiplex erit semen tuum.« Ille enim bene loquendi facundiam accipit, qui bene vivit, nec conscientia loquentem praepedit. Hinc est quod Aegyptii servi facti, frumenta ad semen percipiunt, qui ante liberi ad esum acceperant: quia cum plene Deo subdimur, verbo praedicationis replemur. Ante liberi sacro eloquio pasti; et tamen ad quaedam quae in mundo [Col. 0771D] petimus vacantes. Ex praedicatione, magna proles fidelium sequitur. Et hoc est: »Et progenies tua, quasi herba terrae.« Id est, innumerabilis. Vel herbae comparatur, quia, arentem mundi gloriam deserens, spe interna virescit. Justo autem non sufficit haec magna exterius agere, nisi etiam per contemplationem in aeterna penetret; unde subditur:

VERS. 26.---»Ingredieris in abundantia sepulcrum. (Ibid.) Sepulcrum est contemplatio, etc., usque ad quod utilitati proximorum refundant. »Sicut infertur acervus tritici.« Quia tempus actionis primum est, extremum contemplationis. Et necesse est ut perfectus mentem prius virtutibus exerceat, et eam postea in horreum quietis condat. Vel sepulcrum [Col. 0772A] est quies aeterna, in qua tanto verius quiescitur, quanto perfectius vita corruptionis necatur. Hanc in abundantia ingreditur, qui post congesta hujus vitae opera, huic mutabilitati plene mortuus, in secreto veri luminis occultatur, sicut triticum: quia justi in alieno tempore percussiones sentiunt, sed in suo, ut grana, in horreum intrant.

VERS. 27.---»Investigavimus.« In hoc notat se, non secundum superficiem dixisse supra sepulcrum, bestias, lapides, tabernaculum, et hujusmodi, sed in his interiora quaesisse. »Quod auditum mente pertracta.« Verba jactantiae; et si bene docuit, imperitia est velle docere meliorem: unde dicta amicorum etsi recta, non recte dicta arguuntur.



CAPUT VI.

[Col. 0772B] VERS. 2.---»Utinam appenderentur.« Tactus flagellis verbis lacessitur, non ut non erectus in defensionem contumax caderet: sed ut percussus tacens gratias egit, lacessitus recta respondit: »utinam appenderentur peccata.«

»Statera.« (Ibid.) In manu patris Christus habens lancem misericordiae et justitiae, peccatum per misericordiam laxans, leve esse; calamitatem moriendo gravis esse ponderis ostendit. Cui et hoc gratiae dat, ut ipsa cognoscibilis sit calamitas. Caecus enim homo in exsilio, quasi in patria, gaudebat: sed Deus extra apparens hominem intus revocat, ut viso quod amisit, grave doleat quod tolerat; dicit ergo:

»Utinam appenderentur.« Id est, malum nostrae, etc., usque ad pensans judicia Dei quibus affligitur, [Col. 0772C] et hoc est:

VERS. 3.---»Unde et verba mea dolore sunt plena, quia sagittae Domini.« Id est, percussio animadversionis Dei, quae non me, ut multos, inemundatum dimittit.

VERS. 4.---»Ebibit spiritum.« (GREG.) Id est, elationem compescit, ut dicat: »Defecit spiritus meus (Psal. LXXVI).« Et non solum gemo quod patior, sed timeo quod minaris, et hoc est:

»Terrores Domini militant:« ne post hoc mors aeterna sequatur. Sed quia staturae adventum desiderat, quo ardore eumdem gentilitas, et Judaea sitiat, supponit, cum ait:

VERS. 5.---»Nunquid rugiet onager,« id est, agrestis asinus, etc., usque ad sed carnaliter tenebatur, [Col. 0772D] subdit:

VERS. 6.---»Aut poterit comedi insulsum.« Sal est virtus occultae intelligentiae, etc., usque ad convertendo esuriens recepit.

(Ibid.) Ille desiderat stateram, nos jam per fidem ejus vivimus; sed tamen pro purgatione sagittas ejus patimur, et terrore futuri timemus.

Sed quia filii sumus, non debemus timere ut Dominum, sed diligere ut Patrem, et ad eum anhelare, ubi cibo, id est, aeternitate ejus pascamur, pro quo modo rugimus, unde:

»Nunquid rugiet onager.« (Ibid.) Onager, est populus qui, etc., usque ad etiam ab hujusmodi verbis se separant, et hoc est:

[Col. 0773A] »Aut poterit comedi insulsum.« Sed jam in alto positi, a stultis semoti, saepe dum sola propria ad ferendum dura procurant, pro amore veritatis non sunt accincti.

»Aut potest aliquis gustare.« (GREG.) Durum est petere quod cruciat, quod vitam fugat, sed saepe cum fit in alto, ad ferenda stultorum mala se inclinat, ut eos trahat. Aucto enim desiderio coelestium angustiatur, et prae dulcedine illorum amara saeculi non metuit. Unde, et post impossibilem mortis gustum, subdit:

VERS. 7.---»Quae prius nolebat tangere,« id est, mala saeculi jam sunt dulces cibi prae amore coeli. Et cum haec dulcia sint, »Quis det ut veniat petitio mea?«

[Col. 0773B] VERS. 9.---»Qui coepit, ipse me conterat.« (GREG. in Job lib. VII.) Conterit adversarius, et defecit a te homo. Conterit Deus, et fractus a vitiis in virtute solidatur. Qui ergo per flagella Deo appropriare desiderat, dicit: »Qui coepit, ipse conterat,« quia aliquando incipit Deus contritionem vitiorum, et in ipso provectus initio homo extollitur, et sic hostis exclusus, gravior assumptis aliis spiritibus surripit, et virtutes conterit.

»Solvat manum,« id est, exerceat effectum; dum enim inflatus longa prosperitate amorem suum per flagella non exercet, quasi manum ad ferienda vitia ligatam tenet, unde peccanti populo dicit: Jam non irascar tibi, et zelus meus recessit a te.

»Succidat me.« Cum enim dolor vel tentatio non [Col. 0773C] percutit, elatio mentis succisa cadit, ut jam quaerat manum levantis.

VERS. 10.---Et haec mihi sit consolatio ut affligens.«] (Ibid.) Quasi quibusdam hic parcit, ut aeternum feriat; sed me hic non parcens feriat, quod est mihi consolatio. Timent enim sancti hic sibi parci. Quod haec non tumenti, sed humili mente dixit, ostendit in his.

»Nec contradicam sermonibus.« Sermones Dei ad nos: non modo dicta, sed et facta, ut hic percussio Job; cui murmurando non contradicit, quia et quem feriendo tolerat, sanctum vocat.

VERS. 11.---Quae est enim fortitudo mea?« (Ibid.) Alia est fortitudo bonorum, etc., usque ad et pro ea quam non amat, pati recusat, dicit ergo:

[Col. 0773D] »Quae est enim fortitudo, aut quis finis?« Id est, mala, etc., usque ad unde infirmus habet vires, unde subjungit:

VERS. 13.---»Ecce non est auxilium.« Ad majoris quoque meritum fortitudinis, quomodo a proximis destituitur, addit:

»Necessarii quoque.« Si exterius despectus, intus solio judicii praesidet; nam ad sententias erumpit: »Qui tollit, etc.«

VERS. 14.---»Qui tollit ab amico suo.« (Ibid.) Amicus est quilibet proximus, etc., usque ad qui intus dudum aeterna negligendo perierunt: de quibus recte dicitur:

VERS. 17.---»Et ut incaluerint,« id est, cum per [Col. 0774A] cognitionem poenae fervere coeperint, a delectatione carnis, quam desiderio tenebant, separabuntur. Mali aeterna non intelligunt, nisi cum jam pro terrenis puniuntur: tunc mens aestuat, et igne serae poenitentiae se inflammat; tunc ejus duritia per supplicium liquatur, unde propheta: »Tantummodo vexatio sola intellectum dabit auditui« (Isai. XXVIII), hoc tunc passuri, interim his implicantur.

VERS. 18.---»Involutae sunt.« Omne quod involvitur in se replicatur: sic mali, volentes aliquando bona quasi extra se tensi, ad consueta mala tentati replicantur. Vel involutae sunt, qui etsi aliquando victa una nequitia pedem levant, regnans altera et ad eam quam vicerant implicat, ut qui jam spreta avaritia adhuc luxuriosus est, pro pretio luxuriae ad [Col. 0774B] avaritiam redit. Sic ope vicaria fugitivum suum vitia retinent, et quasi laqueis egressus ligant, unde saepe lapsi ad suas voluptates redeunt, nec curant ea quae permanent, unde subdit:

»Ambulabunt in vacuum et peribunt.« Quia nihil secum de fructu sui laboris portant. Sed justus in conspectu Domini non apparet vacuus: portat enim manipulos justitiae. Ab illorum autem imitatione per finem terret, »Considerate semitas, etc.«

VERS. 19.---»Considerate semitas.« (Ibid.) Thema interpretatur auster, Saba rete: Auster qui tepore membra dissolvit, est hic fluxa vivendi remissio; rete est actionis obligatio, et fluxis actibus homo implicatur, dum non perfecte mundum deserit, dum non districto studio, sed dissolutis gressibus vadit, [Col. 0774C] ut qui pro amore carnali parentum ad ea quae Dei sunt praepeditur. »Considerate,« dicit, quia perversa agendo diligimus, sed haec visa in aliis dijudicamus, unde ad nos reversi de hujusmodi erubescimus.

»Exspectate paulisper.« Quia parum est quidquid finitur; sed qui hoc longum putat, de aeternis non curat. Dicta brevitate vitae contra iniquos insurgit voce justorum

VERS. 20.---»Confusi sunt.« Quia scilicet mali bonos per aspera a spe conantur retrahere: quod si peragunt, exsultant; si non, incassum crudeles fuisse erubescunt; unde et quid in retributione fiat, subdit:

»Venerunt quoque.« In judicio mali ad justos perveniunt, quia eorum gloriam videbunt, ut gravius [Col. 0774D] doleant videntes quod perdiderunt. Tunc pudor eos operit, cum testis conscientia urit. Eadem spiritualiter. Amici Job confusi sunt, quia dum eum ad desperationem inflectere nequeunt, confunduntur, venerunt dum jam mentis constantiam intus agnoscunt et erubescunt. Quos ostendit de numero eorum qui Deum non timent, nisi suis vel aliorum adversis territi.

VERS. 21.---»Nunc venistis, et modo videntes plagam meam.« (Ibid.) Quasi, ego Deum et ante adversa timui, vos qui ex amore Deum non timetis, ex solo verbere formidatis.

VERS. 22.---»Nunquid dixi.« Ecclesia substantia haereticorum (quorum figura sunt amici Job) non [Col. 0775A] eget, id est, carnali sapientia; et recta, quae contra diabolum de conversione aliquando loquuntur, audire ab eis renuit, quia per haec ad perfidiam trahunt. »Manus hostis« est fortitudo Satanae. »Robusti« sunt maligni spiritus.

»Nunquid dixi: Afferte.« Contra divites mundi, etc., usque ad et quod in seipsis despiciunt, et in aliis.

VERS. 24.---»Docete me.« Hoc vel prioribus subjungitur, vel per se dicitur per increpationem.

VERS. 25.---»Quare detraxistis.« (GREG.) Mundus esse debet, etc., usque ad reprehensibilia profertis ad increpandum?

(Ibid.) Duo genera locutionis noxia sunt, quod et perversa laudat et quod etiam recta vituperat; ibi [Col. 0775B] favor, hic ira: de hoc amicos Job arguit; ad quod vitium ex otiosis dictis pervenitur, unde subdit:

VERS. 26.---»Et in ventum.« In ventum verba proferre, etc., usque ad sit ergo ostium linguae quod modo claudatur, modo aperiatur.

VERS. 27.---»Super pupillum.« (GREG. in Job lib. VIII.) Ecce quantae infirmitatis se esse perpendat, etc., usque ad si tolerat quos non amat, vel si non tolerat quos amat.

VERS. 28.---»Videte an mentiar.« (Ibid.) Quia humilis, quae dicit, non ex auctoritate praecipit, sed ex ratione persuadet; sed quia occasione rationis, contrarii ad contentionem effrenantur, subdit.

VERS. 29.---»Respondete, obsecro absque contentione.« Quia haeretici inquisitionibus non intendunt [Col. 0775C] veritatem assequi, sed victores videri.

»Et loquentes, etc.« Quia qui loquitur, judicio auditoris subditur. Inter cor et linguam ejus aequus arbiter sit, ut nihil praecipitanter de corde per linguam prodeat, sed prius examinet quam dicat. Et quia qui prius de suis, recte judicant de dictis alienis, addit:

VERS. 30.---»Et non invenietis in lingua mea.« Quia non vobis in me stultitia sonat, si a vestra conscientia non procedat; sic Ecclesia prius falsa hostium destruit, post vera aperit, quibus non est locus dum falsa pro veris habentur; per »linguam« aperta locutio, per »fauces« occulta tractatio, quia quod Ecclesia foris praedicat, vivendo custodit.



CAPUT VII.

[Col. 0775D] VERS. 1.---»Et sicut dies mercenarii.« (GREG.) Qui dies cito transire optat, ut ad laboris praemium veniat, sic omnis justus; et sicut ille in alienis laboribus sudat, sed proprium praemium sibi parat, sic justus in mundanis malis sudet, ut coelestia bona capiat. Cavet ne vacuus ab opere dies eat, et praemium minuatur. Patitur dura, ut magis coronetur, licet merces jam sit in corde; sed tamen gravius aestus sentitur in corpore, ut post sit refrigerium in quiete, et hoc est:

VERS. 2.---»Sicut servus.« Bene omnis electus servus dicitur, quamdiu sub jugo corruptionis hujus est, antequam veniat in libertatem gloriae.

»Et sicut mercenarius.« Qui de gravitate operis [Col. 0776A] lacessit, nisi spe finis relevaretur, sed illo viso nihil putat quod sentit.

VERS. 3.---»Menses vacuos.« A rebus mundi, quia non eas quaerunt per actus suos boni, et noctes adversitatum tolerant laboriosas, quando jam sunt in cruciatu corporis. Vel menses vacui, quia modo est labor, sed nondum praemium.

»Noctes laboriosas.« Enumerat, etc., usque ad eo magis gemit diu nescisse quod quaerit, et quod inaniter laboravit.

VERS. 4.---»Si dormiero.« (Ibid.) Secundum historiam animus dolentis exprimitur, qui, cogente moestitia, per diversa desideria vagatur; in nocte diem, in die vesperam desiderat, quia dolor non sinit placere quod adest; et jam hoc expertus grave, [Col. 0776B] consolante desiderio aliud exspectat; sed nec sic dolor finitur, unde:

»Et replebor doloribus.« Causa autem doloris haec est:

VERS. 5.---»Induta est.« (Ibid.) Eadem subtilius in Ecclesia, etc., usque ad non eis est hic integra salus, unde subdit:

»Et replebor doloribus usque ad tenebras.« Quia securitatem non invenit, donec penitus tempus tentationis relinquit. Doloris autem causam subdit:

»Induta est caro,« id est, carnalis vita quam ago, vel mala operatione polluitur, vel inde restricta, ex memoria imaginibus peccatorum fuscatur, quae quasi pulvis ante oculos surgunt. Ecclesia vero [Col. 0776C] in quibusdam putredinem luxuriae carnis sentit, in quibus terrenis actibus deditis pulvere conspergitur: de utrisque subdit:

»Cutis mea.« Cutis sunt in Ecclesia, qui solis exterioribus curis vacant: quorum corda desperatio siccat, et ideo contrahuntur, non extenti per longanimitatem ad aeternam vitam: praesentibus haerent: quod ideo fit, quia non attendunt quam fugitiva haec vita sit. Sed Ecclesia econtra:

VERS. 6.---»Dies mei velocius.« Sicut tela filis, sic vita diebus singulis proficit: sed quo magis crescit, ad incisionem tendit. Sed et telae festinantiam velocitas vitae transit, quae semper deficit. Et ideo electi cor non in ea figunt, unde ait:

»Et consumpti sunt,« id est, nullam mihi fiduciam [Col. 0776D] pono in his: quod faciunt reprobi, ego non.

VERS. 7.---»Memento.« (Ibid.) Id est, benignus velociter transeuntem respice, quia humanae brevitatis consideratio, Deo est grata oblatio.

»Quia ventus est.« Vita aeterna et solida: hic vita nec solida nec manens judicatur.

(Ibid.) Et quia postquam transit vita, non est locus merendi veniam, subdit:

»Et non revertitur.« Id est, post mortem, mens suam retributionem videns, non revocatur ad exhibenda bona opera: unde dives de se desperans, quod est aggravatio poenae, pro fratribus rogat. Ecce vita transit, quod sequitur permanet. Post etiam,

[Col. 0777A] VERS. 8.---»Nec aspiciet me visus hominis.« Id est misericordia Redemptoris, quae peccantium duritiam emollit, ut cum Petrum respexit (Luc. XXII); sed post mortem non liberat, quem ante gratia non reformat. Non visus hominis, sed,

»Oculi tui in.« (GERG.) Id est, districtum judicem ad feriendum videbis, et qui hic exspectatus ad poenitentiam substiti, jam non subsistat. Hoc justo convenit, qui timet omne quod agit, et remota pietate se periturum praescit, et non subsistit ante oculos, quia poenae vita non sufficit, si justitia eum premit. Nec enim astra, id est qui sanctitate lucent, coram eo munda sunt. Culpa autem et poena humani generis breviter subditur.

VERS. 9.---»Sicut consumitur nubes.« (Ibid.) Nubes [Col. 0777B] ad alta levatur, etc., usque ad vade in domum tuam.

VERS. 10.---»Neque cognoscet eum amplius locus.« (Ibid.) Locus hominis Deus est, etc., usque ad adhuc de corruptione carnis contradictionem sentit.

VERS. 12.---»Nunquid mare sum.« (Ibid.) Carcer, est caro quae impedit, etc., usque ad nunc subdit consilium contra ea.

VERS. 15.---»Quamobrem elegit.« (Ibid.) Anima, est intentio mentis, etc., usque ad »si hoc mihi facturus es interfice me.«

VERS. 16.---»Parce mihi, Domine,« ut aeterna des, quia contemptu illorum haec melius sperantur. Dum parci sibi petit, probat quod non a Deo desperavit; [Col. 0777C] quod est, suspendium elegit, hoc est, desperavit, de eodem intulit, parce: quod est, mortem ossa: hoc est, non ultra vivant hoc tertio.

»Nihil enim sunt dies mei.« Qui aeterna considerat, ad se rediens bene hos dies nihil vocat, et districte judicari formidat.

VERS. 17.---»Quid est homo.« (Ibid.) Magnificat Deus hominem multo spirituali munere, et erga eum ponit cor, quia pro datis districtius judicat. Sed quid homo? quasi: etsi magnificatus ultra se donis tuis, tamen quia caro est, si sine pietate judicetur, ferre non potest, unde adhuc addit:

VERS. 18.---»Visitas eum diluculo.« Diluculum est cum de nocte vitiorum et ignorantiae ad lucem venit homo, in quo et mox probatur: ne enim bona [Col. 0777D] a se habere glorietur, tentatione concuti permittitur, ut altitudo Dei et sui infirmitas videatur, sicut Salomon post sapientiam tentatur a meretricibus; haec tota hac mortalitate homo patitur unde: »Usquequo non parcis mihi.«

VERS. 19.---»Salivam.« (Ibid.) Saliva in os a capite labitur, etc., usque ad qui hoc vult mereri, fatetur malum quod fecit: »Peccavi, etc.«

VERS. 20.---»Peccavi, quid faciam tibi.« (Ibid.) Quasi: quid in recompensationem tibi offeram non invenio, quia omnis virtus hominis ad culpam abluendam infirma est. Vel, »quid faciam tibi,« quasi: omnia bona non tibi, sed nobis prosunt.

»O custos hominum.« Quia nos sic destituit, ut [Col. 0778A] nos custodire nequeamus, et si quid conamur, peccatis gravamur, unde:

»Quare posuisti me contrarium.« Cum homo serpenti credidit, etc., usque ad sed misericordiam quaerit, unde addit:

VERS. 21.---»Cur non tollis.« Ecce desiderium Mediatoris, qui tollit peccata mundi. Vel, tunc peccatum plene tolletur, cum in corruptionem homo mutabitur. Desiderat ergo Redemptorem vel resurrectionem, unde et poenam quam ex origine meruit, et judicium quod ex propria actione timet, adjungit. Ecce nunc peccanti homini dictum est: Cinis es, et in cinerem reverteris.«

»Quare posuisti me contrarium.« (Ibid.) Quia inferior, factus contrarius modo superiori, id est [Col. 0778B] Deo: ideo nostrum inferius, id est sensualitas, factum est contrarium superiori, id est spiritui, ut semper pugnent.

»Mane,« id est, in adventu judicis, cui omnia aperta. Quaerere Dei, est districte judicare, ante quem nec justus subsistit; sed hoc est solatium liberationis, quod se sufficere non posse dicit humilis; plangit ergo mortem quae nunc est, timet judicium quod imminet.



CAPUT VIII.

VERS. 1.---»Respondens autem.« (GREG.) Sciendum est imprimis, quia sicut Eliphaz sanctissimum Job de superbia principaliter notavit, licet et de hypocrisi breviter tetigerit, ita et iste de hypocrisi principaliter notare intendit; sed priusquam hoc [Col. 0778C] faciat, quiddam praemittit unde perpenditur quam onerosa ei fuerint verba ipsius Job, verba scilicet aedificationis: quasi ergo ulterius bene loquentem pati non possit, indignative in haec verba prorupit, dicens:

VERS. 2.---»Usquequo loqueris talia.« Quasi dicat: quare loqueris inutilia? et spiritus multiplex . . . . .

»Usque loqueris talia.« (Ibid.) Quia gravia sunt iniquo verba aedificationis quasi ferre non possit; et quia non vult corrigi, bene dicta criminatur.

»Et spiritus multiplex.« (Ibid.) Dum multiplicitatem sermoni ejus tribuit, inopiam intelligentiae ipsius reprehendit. Et nota esse quatuor genera loquendi. [Col. 0778D] Alii enim ampli sunt ore et sensu, qui laudandi sunt; alii vero utroque stricti, qui miserandi; alii sensu ampli, sed non possunt eloqui, qui sunt adjuvandi; alii sensu inopes, sed lingua torrentes, qui despiciendi: quod iste in crimen Job torquet.

VERS. 3.---»Nunquid Deus.« (GREG.) Haec Job nec negaverat nec ignorabat, etc., usque ad quasi juste perierint, alios feriunt, unde subdit:

VERS. 4, 5.---»Etiamsi filii tui peccaverunt, etc. Si diluculo:« quasi ipsi in luce, Ecclesia sit in nocte: quam vocant, ut per cognitionem Dei surgat, et per precem poenitentiae praeterita diluat, »si mundus« in cogitatione, »rectus« in opere.

[Col. 0779A] VERS. 6.---»Evigilabit.« Qui ab adjutorio tui modo errantis dormit.

»Et pacatum reddet.« (GREG.) Id est praesentis vitae tranquillitatem restituet, quam solam aestimant esse Dei remunerationem.

»Habitaculum justi.« (Ibid.) Consilium mentis dicunt quod pacatur, quia si eos ad sua trahunt, a contentione conticescunt. Opes quoque intelligentiae promittunt dicendo.

VERS. 7.---»In tantum.« Sed quia verbis eorum non facile creditur, sententias patrum in argumentum sui erroris inflectunt, unde additur:

»Ut priora.« Quia et amissa recuperari, et adhuc majora praesentis vitae praemia promittunt.

VERS. 8.---»Interroga enim genera.« Non videri, [Col. 0779B] sed investigari monent, quia hoc nolunt conspici, quod liquido patet cunctis.

VERS. 9.---»Hesterni:« aliquando moraliter docent ex praeteritis praesentia conjici, scilicet ex transitu eorum quod haec nulla sint, unde subdit, »hesterni.« Quia, si pristina recolitur generatio, haec vita cito transire ut umbra cognoscitur.

VERS. 10.---»Ipsi docebunt.« Laudant patres nobiscum, unde magis nos impugnet.

»De corde.« (Ibid.) Quasi tu habes simplicitatem spiritus in ore, non in corde: illi contra. Saepe mali, se non attendentes, bonos lacerant, et vel bona, quae non videndo, sed audiendo didicerunt, proferunt; vel mala, quae ipsi agunt, aliis ingerunt, et ita factis se excusant, verbis judicant. Sic Baldath [Col. 0779C] simulator justitiae contra hypocritas mira dicit, et de his docere justum praesumit, quae convenirent pravis. Vecors qui, hortis sitientibus, in flumine aquam fundit.

VERS. 11.---»Nunquid vivere potest.« (Ibid.) Scirpo vel carecto hypocritam comparat, etc., usque ad sed alienis criminibus ostendat.

»Ante omnes herbas.« (Ibid.) Et justi herbae, secundum carnem, quia omnis caro fenum (Isa. XLVIII); qui arescunt, quia eorum opera cum carnis vita deficiunt. Sed hypocritarum ante: quia mox bona deserunt, ut ea consecuti sunt, propter quae simulaverunt. Hi sunt »fenum tectorum, quod priusquam evellatur, exaruit.«

VERS. 13.---»Sic viae omnium.« Ecce cui comparat [Col. 0779D] scirpum vel carectum: spes hypocritae est gloria, et hujusmodi saecularia, quae pereunt; aeterna permanent.

VERS. 14.---»Non ei placebit vecordia.« (Ibid.) Vecordia est magnam rem vili pretio vendere, id est, bona laboriosa agere pro favore: hac modo delectatur, sed in poena displicebit, et tunc sciet nihil fuisse omnia quae transierunt, unde:

»Et sicut tela aranearum fiducia ejus.« Tela aranearum studiose texitur, flatu venti dissipatur: sic, quidquid hypocrita exsudat, favoris aura tollit.

VERS. 15.---»Innitetur super domum suam.« Domus mentis, est quaelibet res quam per dilectionem habitat animus: domus ergo hypocritae, est [Col. 0780A] favor. Vel, domus est fiducia sanctitatis, quae coram hominibus, sed non coram Deo stabit.

VERS. 16.---»Humectus videtur.« Scirpus, hypocrita, in nocte humidus videtur, id est, gratia sanctitatis infusus apparet hominibus, sed coram sole in die judicii arescet.

»Et in ortu suo germen.« Quaelibet herba prius a terra producitur, etc., usque ad hypocrita, etiam cum recte agit, a multis vult videri.

VERS. 17.---»Super acervum petrarum.« (Ibid.) Radices sunt cogitationes; lapides, quia non additur vivi, homines boni et mali sunt; hypocrita ergo qui inter lapides moratur, cogitationes in quaerenda admiratione hominum multiplicat: per omnia enim quae agit occulta cogitatione laudes quaerit, palam [Col. 0780B] habens quod hostes praedentur. Ut Ezechias, qui post multa beneficia sibi facta, nuntiis regis Babylonis omnia sua bona ostendit: unde mox audit: »Tollentur omnes in Babylonem (II Reg. XX);« ita et dum laus quaeritur, virtus et pulchritudo in manus inimici traditur, unde Baldad dicit:

»Et inter lapides commorabitur.« Quia ibi stat, ubi suae mentis intentionem solidat: qui etsi sit plenus bonis, si absorbuerit eum Deus, id est, per mortem tulerit, de loco, id est favoribus hujus vitae; dicet: non novi te, ut fatuis virginibus dicitur (Matth. XXV): et merito, quia non satis est ei nisi et alios sibi similes fecerit, et hoc est quod dicit: haec est enim laetitia viae ejus.

»Haec est enim laetitia, etc. (Ibid.) Ut et pro illorum [Col. 0780C] reatu puniatur, sed:

VERS. 20.---»Deus non projiciet simplicem.« Cujus simplicitas modo a calliditate duplicium vocetur fatuitas.

»Nec porriget manum.« (Ibid.) Ut ab imo quo quaerunt gloriam elevet. Maligni sunt hypocritae qui nec bona bene agunt. Vel quia proximo exterius puros et simplices se ostendunt, interius duplicitatem celant; contra quos dicit Moyses: »Non induas vestem ex lana linoque contextam.« (Deut. XXII.)

VERS. 21.---»Donec impleatur.« Non quod post, quod constat: sed non ante, quod dubium hominibus potest videri: quasi, nec ante judicium simplices deserit, nec malos percutere desinit.

»Impleatur risu os tuum,« id est mens gaudio [Col. 0780D] »aeternae securitatis, unde:

»Et labia tua jubilo.« Jubilum cum tanta laetitia corde concipitur, quam sermo non explicet, sed tamen os sonet.

VERS. 22.---»Qui oderunt.« (Ibid.) Justorum hostes in judicio confusio induet, quia tunc viso judice mala omnia ante oculos mentis versantur, et reatus deprimens eos undique vestit. Qui ad hoc ideo veniunt, quia sola hic transitoria dilexerunt, unde addit:

»Et tabernaculum,« id est aedificatio aeternae felicitatis, quam supra se casuram multiplicant, ut se hic a necessatibus quasi ab aestu et imbre defendant: in qua mens habitat, quam bonus viator despicit.



CAPUT IX
[Col. 0781A]

VERS. 1---»Et respondens Job ait.« (GREG. in Job.) Perversi, quibus loquens persona displicet, omnia quae dicit, prava seu recta impugnant; sed Job cui non displicet persona, sed culpa, videns Baldath recta dixisse: »Nunquid Deus supplantat judicium«: et vera contra hypocritas protulisse, audita probat. Vere scio quod homo humilis et Deo suppositus justitiam accipit, compositus perdit, quia qui se ei comparat, quod Dei est sibi arrogans, bono quod accepit, se privat. Sed et omne meritum nostrae virtutis (si districte judicetur) vitium est.

VERS. 3.---»Si voluerit contendere cum eo,« (Ibid.) de suis meritis praesumendo, et gloriam [Col. 0781B] suae virtutis, non Deo, sed sibi arrogando.

»Non poterit ei respondere unum pro mille.« (Ibid.) Id est non poterit se, etc., usque ad ne autem contendat, infirmum terreat visa ejus potentia.

VERS. 4.---»Quis restitit ei et pacem habuit. Quis creat ut sibi creata conveniant, ordinat in quo sit eis pax, et qui ejus dispositioni repugnare conatur, pacem perdit, ut angelus, qui, sua inquietudine elatus, homo qui carnis molestia vexatur, quia conditori subesse noluit, pacem uterque amisit.

VERS. 5.---»Qui transtulit montes,« etc. (Ibid.) Dicta generaliter confusione superbiae, quae poena maneat elatos in interitu Israel ostendit. Transtulit montes, sanctos praedicatores a Judaeis ad gentes, quod nescierunt Judaei, qui, in hoc subversi sunt, putantes [Col. 0781C] sibi gaudium quod lumen perdiderunt. Translatis montibus, commovet terras.

VERS. 6.---»Commovet terram de loco.« Quia Judaeos de finibus suis per Romanos extraxit.

»Columnae.« Sacerdotes, principes, legis doctores. Concussi sunt, quia nec ipsi sibi vivere permissi sunt, unde apostolos expulerunt, praeterea in erroris sui tenebris deserti sunt.

VERS. 7.---»Qui praecipit soli.« (Ibid.) Sol per diem lucet, etc., usque ad in omnes gentes dilatatur. Unde:

VERS. 8.---»Qui extendit coelos.« (Ibid.) Id est, apostolos a Judaeis fugatos ubique facit honorari.

»Solus.« Qui mire hoc dispensavit, et cum amaritudo mundi in nece bonorum saeviret.

[Col. 0781D] »Graditur super fluctus,« id est, calcat dum mitigat admiratione signorum. Jeremias: »Posui arenam terminum mari (Jer. 5),« id est, ad frangendam gloriam mundi, abjectos et pauperes elegit; dum autem mare saevit, Ecclesia proficit.

VERS. 9.---»Qui facit arcturum.« (Ibid.) Nominibus philosophorum utitur, etc., usque ad imo ut arcturus versatur, erigitur.

»Oriona.« (Ibid.) Qui hiemali tempore oriuntur, etc., usque ad sed placidos in eorum necem erexit.

»Hyadas.« In fronte Tauri in vere nascuntur, etc., usque ad supernae patriae interna perveniat, unde addit:

»Et interiora austri.« Auster fervor Spiritus [Col. 0782A] sancti, etc., usque ad melius deficiendo comprehendit, dicens:

VERS. 10.---»Qui facit mihi.« Melius explet, qui se non posse explere fatetur, et facundius loquitur qui obstupescendo tacet.

»Magna« virtute.

»Et incomprehensibilia« ratione.

»Et mirabilia quorum non« multiplicitate. Sed quid miremur quae extra nos sunt, cum et hoc quod erga nos agitur, ignoramus? Si venerit ad me.

VERS. 11.---»Si venerit ad me.« (Ibid.) Venit, cum dona dat, etc., usque ad et tamen sic caecus homo rationem reddet de actibus Deo.

VERS. 12.---»Si repente inter.« (Ibid.) Repente interrogat, cum inopinatos, etc., usque ad, quod planius [Col. 0782B] ostenditur dum subditur:

»Quis dicere potest, cur ita facis?« Facta Dei debemus venerari, etc., usque ad quam superbus inexstinguibiliter accendit, unde ait:

VERS. 13.---»Deus cujus irae resistere nemo potest.« Moyses et Phinees et alii sancti, etc., usque ad ab his reversus ad se humiliter prae potestate Dei sibi vilescit.

VERS. 14.---»Quantus ergo se.« (Ibid.) Id est, si angelus hunc considerare non sufficit, qua mente de ejus judiciis disputo qui carne premor? Verba nostra ad Deum sunt opera, sed his quia non potest homo loqui cum Deo, quia in eis apud subtile judicium Dei nulla fiducia est, unde addit:

VERS. 15.---»Qui etiam si habuero, etc., deprecabor.« [Col. 0782C] Prece post justitiam Dei indiget, ut quae minus ex se, ex pietate judicis valeat. Etsi plena in perfectioribus sit justitia, haberi de illa,

»Quidpiam,« dicitur, quia mens hominis quae comprehendit vix peragit, et parum est quod comprehendit. Oratio vero, quia multis cogitationibus quatitur, etsi auditur, repelli timet.

VERS. 16.---»Cum invocantem exaudierit me non.« (Ibid.) Cum enim (ut ait David) »modo ascendunt usque ad coelos (Psal. CVI),« cum summa penetrant, modo descendunt in abyssos, per turpia tentamenta, certitudinem exauditionis non habent. Vide quam subtiliter se judicat, infirmitatem suam aperit.

»Quantus ergo.« In justitia non confidit, sed ad [Col. 0782D] precem confugit: qui, etiamsi habuero quidpiam justum, de ipsa quoque prece pavidus ait: »Cum invocantem.« Ideo sic circumspicit, quia vim judicii se non posse ferre videt, de quo ait:

VERS. 17.---»In turbine etiam conteret me.« Qui in tranquillitate exspectatus contempsit, in turbine conteretur.

»Turbine:« quia in commotione elementorum ibi districte requiri opera timet: cum et quosdam sine operibus originali reatu damnari videt, quorum voce ait:

»Multiplicabit vulnera mea.« Quia ipsi nihil egerunt, unde dicitur: »Non est mundus in conspectu ejus, nec infans unius diei.«

»Sine causa.« Pro aestimatione humani sensus; [Col. 0783A] sed apud Deum justum est, ut arbor in ramis amaritudinem servet, quam traxit a radice. Haec etiam spiritualiter de Job, qui flagella Dei in turbine, et metuens praevidit, et praevidens pertulit, unde ait: »Et multiplicabit vulnera mea sine causa,« quia non pro culpa percussus est, unde supra, »ut affligerem eum frustra.«

VERS. 18.---»Non concedit.« (GREG.) Plena probatio: extra lacerant tormenta, intus castigant tentamenta, unde se impletum amaritudinibus dicit, sed mitigat vim doloris aequitas et potentia ferientis. Et hoc est:

VERS. 19.---»Si fortitudo quaeritur.« Quasi: nemo audet, quia ille merita examinat, qui per alienum testimonium ea non explorat, sed tacitus [Col. 0783B] considerator diu exspectat. Alius non potest mihi esse testis, quia nec ego ipse mihi.

VERS. 20.---»Si justificare.« (Ibid.) Non sufficio esse testis innocentiae, nec scio quod eam habeam.

VERS. 21.---»Si simplex fuero.« Qui scit bona quae agit, etc., usque ad hoc exsilium caecitatis aegre fert, unde subdit:

»Et taedebit me vitae meae.« Sed est consolatio hujus caliginis reducta animo justa potentia Dei: quae et iniquos punit, et justos transcendit.

VERS. 22.---»Unum est quod locutus sum.« (Ibid.) Vel »innocens« consumitur, etc., usque ad nostram duplam carnis et animae destruat.

VERS. 23.---»Si flagellat, occidat se.« (Ibid.) Ridere [Col. 0783C] Dei est afflictioni, etc., usque ad quod solus carnis mortem pertulit, aperit.

VERS. 24.---»Terra data.« Vel »tradita.« Terra caro, impius diabolus.

»Manus« ejus, occisores Christi, etc., usque ad quam Christus venerit.

VERS. 25.---»Dies mei velociores fuerunt cursore.« (Ibid.) Cursoris est, secutura nuntiare: sic omnes electi ante adventum nuntiantes Christum cursores fuerunt; sed quia ante moriuntur, transire se velocius cursore dolent, ut non videant praesentem illum qui singulariter bonus dicitur; de quibus etiam addit

VERS. 26.---»Quasi naves.« Qui poma portat [Col. 0783D] odore fruitur, etc., usque ad per compassionem ad eorum duritiam quoque sermo vertitur ita.

VERS. 27.---»Cum dixero: nequaquam.« (Ibid.) Israel ut prius noluit loqui, cum quem praedixit negavit: in quo facies ejus interior commutatur sordibus perfidiae ut non agnoscatur a Deo, unde restat torqueri doloribus aeternis.

»Dies mei velocius transierunt.« (Ibid.) Primus homo sic conditus est, ut vita ejus per tempora possit tendi, non evolvi; sed quia peccavit decursum pertulit, quem homo semper tolerat, et tamen optat, dum vivere appetit. Hujus decursus damna voce humani generis gemit.

»Fugerunt,« quia ad lucem stare homo noluit, [Col. 0784A] fugiendo visum perdidit, ne bonum quod est, videre possit, ad quod conditus fuit.

»Quasi naves poma portantes.« (Ibid.) Fructus terrae per fluctus, etc., usque ad quae cogitatio ne in superbiam erumpat, humiliter se comprimit dicens:

»Nequaquam ita loquar.« Sed infirmus a tali inquisitione compescar. In quo facies mentis commutatur, quia quae alta quaerebat, infirmam se videns, veneratur quod ignorat. In qua est dolor, quia valde affligitur qui ad intelligenda quae de se sunt, caecatur. His communibus malis sua propria adjungere metuit: »Verebar omnia,« etc.

VERS. 28.---»Verebar omnia opera.« (Ibid.) Bona quidem erant, etc., usque ad quasi nec per labores ad vitam perveniat, unde:

[Col. 0784B] VERS. 29.---»Si autem et sic impius sum.« Non poenitet laborasse, sed inter labores de praemiis incertum se esse dolet. Ita est incertus justus, ut confidat, ita confidit ne securus torpeat.

»Frustra:« dico quia.

VERS. 30.---»Si lotus fuero quasi aquis nivis.« Qui conterit se ut lamentis, etc., usque ad qui compungitur in prece pro terrenis, aqua terrae.

»Manus,« (Ibid.) sunt opera.

»Velut mundissimae,« quasi non vere mundae sub hac corruptione.

VERS. 31.---»Intinges« id est, intinctum demonstrabis, quia quanto plus ei approximamus, sordes nostras ex ejus munditia agnoscimus.

»Vestimenta.« Vestimentum animae est corpus [Col. 0784C] quod praecepit Salomon omni tempore candidum esse, et si sit mistum sanguine, id est carnalibus desideriis, dicit Isaias comburendum (Isa. 9).

»Abominabuntur,« id est, abominabilem reddent, ut de Juda dicitur: »Possedit agrum de mercede iniquitatis,« id est, possideri fecit. In abominatione vestis hoc gravius habet, quod sensum sui reprehensoris ignorat.

VERS. 32.---»Neque enim viso.« Inter homines, et audimus objecta, et ad ea respondemus et audimur; sed in judicio Dei, ipse nos audit, quia videt omnia quae agimus, sed non audimus eum, quia quod ei displicet plene non intelligimus. Non ex aequo potest audiri.

VERS. 33.---»Utrumque valeat:« id est Deum [Col. 0784D] et me possit:

»Arguere.« Arguit, qui ex auctoritate rationis, etc., usque ad quod corda delinquentium mansuetudine potius quam terrore correxit, unde addit:

VERS. 34.---»Auferat a me virgam« legis qua punit; sed eam Christus abstulit, et per mansuetudinem vias vitae ostendit. Voluit ut Deus timeri, sed ut pater amari.

VERS. 35.---»Loquar et non timebo eum.« (Ibid.) Jam non habet metum, sed ut ad patrem affectum. Ecce baculus, id est timor legis missus non suscitat puerum; sed ipse Elisaeus, puero contemperatus, et septies aspirans, id est per amorem spiritus.

[Col. 0785A] (GREG.) »Respondere« est factis digna recompensare, sed beneficiis Dei nemo serviliter timens respondet? Tantummodo qui per fiduciam amoris non timet digna ei reddi obsequia. Non est purus, qui mala ageret, si liceret. Amanti autem est taedium hujus vitae, quae prius dulcis erat etiam moerens eam tolerat.



CAPUT X.

VERS. 1.---»Taedet animam meam vitae meae.« (Ibid.) Cum autem haec vita vilescit amore coelestis, qui defendebat culpas, jam eas accusat. Et hoc est:

»Dimittam eloquium« quo utebar in defensione mea.

[Col. 0785B] »Adversum me,« quia confitendo me accuso, non ut qui adhuc erubescit confiteri, quia non tanto desiderio mala deserit, sed quia aliquando aperte confitens non gemit, sed lugenda gaudens dicit, subdit:

»Loquar in amaritudine,« ut amaritudo puniat, quod lingua accusat. Ex poenitentia nascitur securitas, et confidentior interrogat, quomodo erga se agatur. Et hoc est:

VERS. 2.---»Dicam Deo: Noli me condemnare,« quia poena mea exstinguit tua supplicia.

»Indica mihi cur me ita judices,« id est flagellas, utrum ad securitatem vel pro qua culpa specialiter; quia etsi justus, habet tamen aliqua mala: et ideo, petit ut Deus se sibi indicet, ut quod Deus in eo punit, [Col. 0785C] ipse quoque flendo puniat. Ideo causam quaero; scio enim quod non injuste.

»Cur me ita judices.« Duobus modis hic judicat. Vel poenam immittit, etc., usque ad quem et feriendo in innocentia custodit. Dicit ergo:

VERS. 3.---»Nunquid bonum.« Interrogatio haec negationem exigit, etc., usque ad quia infirmum considerat.

»Opus manuum.« Quasi impie non perdis quem gratuito fecisti.

»Impiorum,« id est malignorum spirituum, qui cum ad vitam redire nequeunt, socios ad mortem quaerunt, quorum consilium fuit, ut Job rectum in prosperis, frangerent adversis; sed Deus supra vires [Col. 0785D] non sinit tentari.

VERS. 4.---»Nunquid oculi carnei.« Oculi carnis non nisi aliqua facta in tempore agnoscunt, quia et cum tempore clauduntur, et humanus visus quodlibet opus sequitur, non praecurrit.

VERS. 5.---»Dies.« Dies quoque et anni hominis differunt ab aeterno: cui nihil praeterit, nihil est futurum, sed omnia conspicit praesentia.

VERS. 6.---»Ut quaeras iniquitatem meam.« Et ita scias quod nihil impie feci, quasi humiliter quaerat: cur in tempore per flagella probas, quem apud te perfecte et ante tempora scisti?

VERS. 7.---»Cum sit nemo« (Ibid.) Quasi, quid restat tibi nisi parcere, cui nemo potest obviare? Quo enim nullus potest tuam vindictam retinere, eo [Col. 0786A] facilius pietas debet parcere; ut autem placetur, quia nostrum opus non possumus, suum opus ei offeramus.

VERS. 8.---»Manus tuae.« Quasi pensa misericorditer, ne pereat quod fecisti.

»Fecerunt.« Secundum animam.

»Totum in circuitu.« Secundum corpus, etc., usque ad cum de caeteris dixit tantum: fiat.

»Et sic repente.« Quasi quem tanta dignitate praeponis, cur tanta vilitate despicis? Sed cum hac dignitate, quae est per spiritum? est infirmitas per carnem, quae moveat pium judicem, unde dicit:

VERS. 9.---»Memento, quaeso,« etc. Unde venialis est culpa, cum irremissibilis sit in angelo, qui robustus fuit. Lutum est, cum aqua terram infundit: [Col. 0786B] ita homo, cum anima rigat carnem, cujus mortem aperte subdit:

»Et in pulverem,« etc. Quasi: vide materiam et poenam, et culpae parce; quia qualitatem hominis conditi protulit, subdit ordinem propagationis, unde dicit:

VERS. 10.---»Nonne sicut lac,« etc. Factus homo ut lutum, propagatus autem sicut lac mulgetur semine, ut caseus coagulatur in carne. Carne et pelle induitur, ossibus et nervis solidatur. Post creationem corporis, quod minus est, subditur mira aspiratio vivificationis.

»Nonne sicut lac,« dum mens per Spiritum Dei et vetustate trahitur sicut lac mulgetur, quia in quadam inchoatione formatur; sicut caseus coagulatur, [Col. 0786C] cum pinguescens cogitationibus stringitur, ut jam non defluat desideriis, sed in uno amore solidetur. Sed contra haec rudimenta caro ex veteri usu murmurat.

VERS. 11.---»Pelle et carnalibus.« Id est carnalium motuum obsidione mens vallatur; qui autem exterius laxat ad bella, intus roborat per ossa virtutum, ut humilis sit et fortis. Ideo autem Deus recte vivendi rectitudinem tribuit, quia praeteritis delictis parcit.

VERS. 12.---»Vitam et misericordiam.« (Ibid.) Sed haec bona frustra dedit, nisi ipse custodiat, unde subdit:

»Et visitatio tua.« Eadem de interiori homine, [Col. 0786D] etc., usque ad dona Dei cogitat subtilius.

»Vitam et misericordiam.« (Ibid.) Vita datur cum malis mentibus, etc., usque ad postquam, de se dixit dona misericordiae generaliter, subdit:

VERS. 13.---»Tamen scio, quia universorum memineris« quod dicitur, cur de me trepido, qui omnes gentes colligendas scio.

»Licet haec celes in corde.« (Ibid.) Quia adhuc non indicas aperto sermone. Certi de venia, solent prioris nequitiae memoria tangi, et illicita cogitatione nolentes pulsari, unde subdit:

VERS. 14.---»Si peccavi.« Ad horam parcit Deus, etc., usque ad sed pulsati in solo auxilio Dei spem fortius figant.

[Col. 0787A] VERS. 16.---Propter superbiam.« (GREG.) Leaena dum catulis escam inhianter quaerit, etc., usque ad si autem a sancto desiderio torpemus, exempla bene vigilantium proponit.

VERS. 17.---»Multiplicas iram tuam adversum me,« id est, multiplicem ostendis, quia et si ille bonos flagellat, quid erit impiis? Sic multiplici ira praevisa, homo ad se redit, et prava punit.

VERS. 19.---»Fuissem quasi non essem, de utero.« (Ibid.) Idem quod ibi dictum est: »sicut abortivum absconditum,« etc., vel, qui concepti non viderunt lumen.

VERS. 20.---»Nunquid non paucitas dierum meorum.« (Ibid.) Non capiat me delectatio praesentis vitae, quia cito transit.

[Col. 0787B] »Dimitte ergo me . . . dolorem meum.« (Ibid.) Id est flagella tempera, etc., usque ad quod maxime facit praevisio inferni, unde ait:

VERS. 21.---»Antequam vadam.« Infernus terra dicitur, quia ibi captivi tenentur.

»Antequam vadam.« Non quod qui plangit vadat, sed quod vadat qui non plangit: ut si dicam debitori, solve priusquam te constringam.

»Non revertar.« (Ibid.) Quia damnatos ultra misericordia non liberat.

VERS. 22.---»Miseriae et tenebrarum.« Quia foris dolor cruciat, quos caecitas mentis intus obscurat; vel, ibi nemo ultra ad lucem redit, sicut in ista: ubi etsi sit miseria per conversionem licet reverti ad lucem.

[Col. 0787C] »Umbra mortis.« Mors est separatio a Deo; umbra obscuritas ejus; quia ignis poenalis cremationem habet, et non lucem, ut in utroque puniantur, qui in utroque peccaverunt.

»Nullus ordo.« (Ibid.) Non quod Deus non ordinet, usque ad qualitas rerum non servatur. Unde et addit:

»Sempiternus horror.« Hic timor est futuri mali, etc., usque ad ne venirent ad tormenta quos in poena videret qui Lazarum vidit.



CAPUT XI.

VERS. 2.---»Nunquid qui multa.« (Greg. in Job. lib. X.) A contumeliis incipit, etc., usque ad qui nihil putant rectum, nisi quod sentiunt.

»Aut vir verbosus.« Vera sententia, quia legitur, [Col. 0787D] cultus justitiae silentium, sed non pro loco dicta. Qui nequit recta pati, negligens corrigi, accingit se responsioni.

VERS. 3.---»Tibi soli tacebunt homines,« etc. (Ibid.) Omnia recta suam irrisionem putat quem remordet conscientia et generaliter dicta sibi aestimat. Unde et contra loqui accenditur, ut vel sic verecundiam regat quasi criminosus non sit, si alios criminetur, unde mentiendo subdit:

VERS. 4.---»Dixisti enim: Purus est sermo meus.« Job non dixerat; sed solatio est facinori, si vel falso inquinetur vita corripientis.

VERS. 5.---»Atque utinam Deus loqueretur tecum,« etc. (Ibid.) Perversi verbotenus bona optant, [Col. 0788A] ut benigni videantur, et ut, quae in praesenti sunt, mala esse ostendantur, unde et iste dicit:

»Utinam Deus loqueretur.« Quasi diceret, tu modo tibi loqueris, dum carnaliter sapis: es vacuus a veritatis spiritu; quasi potius imperitiae tuae compatior, quam poenae:

(Ibid.) »Labia,« id est judicia, per quae aperta, etc., usque ad Deo agnoscit: et si peccata agnoscit, patienter flagella tolerat. Et hoc est:

VERS. 6.---»Et intelligeres quod multa minora.« Injuste justo iniquitatem objicit, sed haec contumelia de zelo Dei prodit, et est venialis. Merita quoque justi nesciens, ex imperitia irrisionem subdit:

VERS. 7.---»Forsitan vestigia Dei comprehendes.« (Ibid.) Benignitas visitationis, etc., usque [Col. 0788B] ad quia ejus essentia a nullo plene videbitur.

VERS. 8.---»Excelsior.« Quia in circumscriptione sui spiritus cuncta transcendit.

»Profundior inferno.« Quia transcendendo subvehit.

VERS. 9.---»Longior terra.« Quia modum creaturae perennitate aeternitatis excedit

»Latior mari.« Quia tempora sic possidet, etc., usque ad vel temetipsum in tentationibus reprehendere nescis?

VERS. 10.---»Si subverterit.« (Ibid.) Subvertit coelum, etc., usque ad ut vel resistens exerceatur, vel seducta frangatur, unde recte dicit:

»Quis contradicet ei? vel, quis ei dicere potest cur ita facias?« Quia judicio Dei nullus potest obsistere, [Col. 0788C] vel inquirendo illud penetrare. Cur subvertit vel coarctat?

VERS. 11.---»Ipse enim novit.« (Ibid.) Dum mens elatione attollitur, etc., usque ad quo vanitas cum iniquitate pertrahit, ad tumorem scilicet, subdit:

VERS. 12.---»Vir vanus in superbiam.« (Ibid.) Vanus ex culpa redditur audax, etc., usque ad per effrenatam libertatem audenter vagus per desideria currit.

VERS. 13.---»Tu autem firmasti.« (Ibid.) Firmari cor non hoc loco, etc., usque ad hunc velut docendo subjungit: »et eris stabilis,« etc.

VERS. 14.---»Si iniquitates.« (Ibid.) Iniquitas in manu, etc., usque ad si reatus sui conscientia accusat.

[Col. 0788D] VERS. 15.---»Et eris stabilis.« Quia tanto minus ad judicium trepidat, quanto in bonis actibus solidius stat.

VERS. 16.---»Miseriae quoque.« (Ibid.) Mala vitae praesentis tanto durius animus sentit, quanto pensare bonum, quod sequitur, negligit. At si ad ea, quae permanent, oculum cordis figat, nihil esse conspicit quidquid ad finem tendit.

»Et quasi aquarum.« Quia miseriae, quae transeunt, non vi concutiunt, sed tactum moeroris infundunt, dum extra pro percussione dolet, intus ex tentatione frigescit, contra quod amplius lux divina succenditur, unde subditur.

[Col. 0789A] VERS. 17.---»Et quasi meridianus.« Fulgor meridianus in vespere est virtutis renovatio in tentatione.

»Et cum te consumptum.« (GREG.) Cum et per exteriora mala justus occumbere coeperit, tunc claritas ejus incipit: econtra iniqui lumen est in die hujus vitae, obscuritas in vespere. »Et cum te consumptum.« Quia foris cadens intus renovatur, et quo duriora tolerat, certius praemia sperat, et hoc est:

VERS. 18.---»Et habebis fiduciam.« Defossi secure dormiunt, etc., usque ad securus apud se dormit latens ab actibus saeculi.

VERS. 19.---»Requiesces et non erit.« Qui enim in aeternitatis desiderio figitur, dum nihil est in [Col. 0789B] mundo quod appetat, nihil est quod de mundo pertimescat.

»Et deprecabuntur.« Pravi cum recta praedicant, quod ipsi appetunt, hoc aliis pro magno pollicentur; sed ne diu pollicendo patescat quod sunt, ad rectitudinis citius verba revertuntur, unde subditur:

VERS. 20.---»Oculi autem impiorum.« Oculorum nomine, etc., usque ad quo se valeat occultare, non invenit.

»Et spes illorum abominatio,« etc. (Ibid.) Quia inde in perpetuum spiritus interit, unde ad tempus caro suaviter vivit.



CAPUT XII.

VERS. 1.---»Respondens autem Job.« (GREG.) [Col. 0789C] Hoc Sophar vere dixit, etc., usque ad unde Job subdit:

VERS. 2.---»Ergo vos estis soli homines.« Qui se omnes praeire ratione putat, se solum hominem esse exsultat. »Ergo vos estis soli homines.« Qui enim se solum sapere aestimat, quid aliud quam hanc eamdem secum mori sapientiam putat?

VERS. 3.---»Et mihi est cor sicut.« Ut eorum superbiam corrigat, esse se inferiorem negat; et ne suae humilitatis limitem transeat, se superiorem tacet. Ecce quam discrete, in quo indicat quod illi de se sentire deberent.

»Quis enim haec quae nostis ignorat?« Ac si dicat: Cum cunctis sint nota quae dicitis, de dictorum [Col. 0789D] scientia cur singulariter tumetis?

VERS. 4.---»Qui deridetur.« (Ibid.) Quia illum facit humana derisio Deo proximum, quem ab humanis pravitatibus vitae innocentiam servat alienum.

VERS. 5.---»Lampas contempta.« (Ibid.) Nomine divitum designat elationem superborum; justi autem simplicitas et lampas dicitur, et contempta: lampas, quia interius lucet; contempta, quia apud mentes carnalium abjecta aestimatur.

»Parata ad tempus statutum.« Statutum contemptae lampadis tempus, est extremi judicii praedestinatus dies, quo justus quisque qui nunc despicitur, quanta potestate fulgeat demonstratur.

VERS. 6.---»Abundant tabernacula praedonum.« (Ibid.) Ostendit nihil esse praesentis vitae divitias, etc., [Col. 0790A] usque ad et tamen bona quae habent, a Deo acceperunt.

»Nimirum interroga jumenta,« etc. (Ibid.) Jumenta sensu pigriores. Volatilia coeli sublimia sapientes.

VERS. 8.---»Pisces.« (Ibid.) Curiosi intelliguntur. Et est sensus: si hos requiras, creatorem omnium Deum fatentur. Potest et juxta litteram intelligi.

VERS. 10.---»In cujus manu anima.« Hoc loco anima omnis viventis, ipsa corporis vita signatur.

»Spiritus universae carnis.« (Ibid.) Id est hominis effectus intelligentiae spiritualis quae in Dei potestate sunt. Potest et per animam omnis viventis jumentorum vita signari.

VERS. 11.---»Nonne auris verba dijudicat.« Ex [Col. 0790B] istis corporalibus, etc., usque ad et quod vos scitis, mihi per intimum amorem medullitus sapit.

VERS. 13.---»Apud ipsum est sapientia,« etc. (GREG. in Job, l. XXI.) Apud Deum enim in principio Deus erat verbum, qui et Dei virtus et Dei sapientia; habet consilium, quia disponit sua; intelligentiam, quia cognoscit nostra.

VERS. 14.---»Si destruxerit, nemo est qui aedificet.« Omnipotens humanum genus destruit cum relinquit, aedificat cum replet: quod nisi fiat, incassum exterius a praedicatore monetur.

»Si incluserit hominem.« Omnis homo per id, etc., usque ad et cor reprobum per gratiam non emollire.

VERS. 15.---»Si continuerit aquas, omnia siccabuntur.« [Col. 0790C] Quia, si scientia praedicatorum subtrahitur, etc., usque ad septiformem gratiam retulit

»Si emiserit eas, subvertent.« Si enim Spiritus sancti gratia infunditur, etc., usque ad statim terra subvertitur: quia peccatricis mentis duritia ab immobilitatis suae obstinatione permutatur.

VERS. 16.---»Apud ipsum est fortitudo.« In verbis prioribus quibus ait, etc., usque ad electis in regno qualiter sit sapientia patris judicabit.

»Novit et decipientem et eum qui decipitur.« (Ibid.) Novit decipientem, etc., usque ad aliquando ad ultionis initium fieri solet.

VERS. 17.---»Adducit consiliarios in stultum finem.« Consiliarios dicit praedicatores, qui auditoribus vitae consilium praebent. Qui cum propter temporalia [Col. 0790D] praedicant, in stultum finem deducuntur: quia illuc per laborem tendunt, unde per mentis rectitudinem fugere deberent.

»Et judices.« Qui examinandis aliorum moribus praesunt, recte judices vocantur; sed cum eos nequaquam sollicite discutiunt, nec qualiter corrigant agnoscunt, in stuporem deducti sunt.

VERS. 18.---»Balteum regum dissolvit.« In his enim qui bene regere membra sua videbantur, propter elationis culpam castitatis cingulum destruit. Et quia in renibus delectatio est carnis, fune peccati ac delectationis praecingit renes eorum.

VERS. 19.---»Ducit sacerdotes inglorios.« (Ibid.) Quin ante judicem non invenient gloriam, quam [Col. 0791A] modo in subditorum moribus studio praedicationis non exquirunt.

»Et optimates supplantat.« (GREG.) Quia, cum mentem regentium justo judicio deserit, coelestia negligunt, et in suis hic voluptatibus cadunt.

VERS. 20.---»Commutans labium veracium.« Quia saepe hi, qui coelestia praedicando veraces erant, dum temporalia diligunt, ad terrena diligenda corruunt, labium veracium commutatur. Vel de Judaeis potest intelligi, qui ante veraces Christum venturum nuntiaverunt, se praesentem hunc negaverunt.

»Et doctrinam.« (Ibid.) Doctrina senum ablata est, quia Judaei nequaquam ea credendo secuti sunt, quae patres suos praedixisse meminerunt.

VERS. 21.---»Effundit despectionem super principes.« [Col. 0791B] Judaei in legis mandatis permanentes principari per fidem videbantur: gentiles in profundo pressi per infidelitatem latuerunt; sed cum incarnationis Dominicae mysterium negavit Judaea, gentilitas credidit. Sic:

VERS. 22.---»Revelat profunda de tenebris;« cum mystici allegoriarum sensus in verbis occultis prophetarum agnoscuntur.

»Et producit in lucem umbram mortis.« (Ibid.) Umbram mortis dicit, etc., usque ad mors carnis minime timetur.

VERS. 23.---»Qui multiplicat gentes.« (Ibid.) Quia gentes et per fecunditatem sobolis extendit, et tamen in propria infidelitate derelinquit, et quas in infidelitatis casu reliquerat, quandoque ad fidem [Col. 0791C] reduxit, quibus ita restitutis fit quod sequitur, »qui immutat cor,« etc.

VERS. 24.---»Qui immutat cor principum.« (Ibid.) Cor principum terrae immutatum est, etc., usque ad patere via non poterat contra auctorem omnium.

VERS. 25.---»Palpabunt quasi in tenebris.« (Ibid.) Quasi enim in tenebris palpat, etc., usque ad »Nonne hic est filius fabri?«



CAPUT XIII.

VERS. 1.---»Ecce omnia.« (GREG.) Haec enim cuncta beato, etc., usque ad alia vidit esse in operibus, alia in dictis, sequitur:

»Haec vidit oculus meus, et audivit auris mea.« Sed quia dicta utilitatem non habent, si intellectu [Col. 0791D] carent, sequitur:

»Et intellexi singula.« Cum enim aliquid ostenditur, vel auditur, si intellectus non tribuitur, prophetia minime est; de quo intellectu quia non extollitur, ostendit cum ait:

VERS. 2.---»Secundum scientiam veram.« His verbis innotuit quantae humilitatis fuit, qui se eis inferiorem negat, quorum longe vitam sancte vivendo transcenderat: et secundum eorum scientiam se nosse confirmat, qui sciendo coelestia eorum terrenas cogitationes per prophetiae spiritum transibat.

VERS. 3.---»Sed tamen ad Omnipotentem loquar.« (Ibid.) Cum Omnipotente loquimur, dum ejus misericordiam [Col. 0792A] deprecamur. Cum eo disputamus, dum nos illius justitiae conjungentes facta nostra subtili indagatione discutimus. Vel cum Deo disputat qui hic ei obediens, post cum eo populos judicabit, qui etiam interim de iniquis judicare non cessat.

VERS. 4.---»Prius vos ostendam,« etc. (Ibid.) Sic Ecclesia de haereticis, »prius vos ostendam fabricatores;« sicut enim aedificium de lapidibus, ita etiam mendacium sermonibus fabricatur.

VERS. 5.---»Atque utinam taceretis.« (Ibid.) Videns eos velle apparere, etc., usque ad quibus infirmas mentes seducant.

VERS. 6.---»Audite ergo correctionem meam.« (Ibid.) Bene ergo prius correctionem post judicium intulit, quia nisi per correctionem prius stulti tumor [Col. 0792B] deprimatur, nequaquam per intelligentiam judicium justi cognoscitur.

VERS. 9.---»Decipietur ut homo vestris fraudulentiis.« Haeretici fraudem Deo exhibent, qui ea astruunt quae ei pro quo loquuntur non placent, et eum, dum defendere nituntur, offendunt.

VERS. 10.---»Ipse vos arguet quoniam.« Sunt qui veritatem Dei in corde sentiunt, etc., usque ad quanto in occulto cogitationis recta Dei judicia cognoscunt.

VERS. 11.---»Statim.« (Ibid.) Humano verbo, motus Dei dicitur, ipsa rectitudinis ejus districtio: quae reprobos, qui hic per poenitentiam nolunt turbari, per vindictam turbabit.

»Et terror ejus irruet.« Quia reprobis non timor [Col. 0792C] requiem, sed poena timorem parit, unde propheta: »Sola vexatio intellectum dabit auditui (Isa. XXVIII):« quia cum pro praeceptis Dei contemptis puniuntur, tunc intelligunt quod audierunt.

VERS. 12.---»Memoria vestra.« Quantumlibet quis pro memoria, etc., usque ad et elata caro tabescit in putredine.

VERS. 13.---»Tacete paulisper ut loquar.« Sensu carnis locutos indicat: quos idcirco ad silentium restringit, ut ea quae illi mens suggesserit, dicat. Ac si diceret: Non ego carnaliter, sed spiritualiter loquor, quia per sensum spiritus audio, quod per ministerium corporis profero.

VERS. 14.---»Quare lacero carnes meas dentibus.« Dentes in hoc loco significant internos [Col. 0792D] sensus, etc., usque ad si meis spectatoribus, id est vobis prodesse non possum.

»Dentibus meis.« Dentes sunt interni sensus, qui singula inquirunt, etc., usque ad ne spiritualia mandere possit.

»Et animam meam porto in manibus.« (Ibid.) Animam in manibus portare, est intentionem cordis in operatione ostendere, quod fit pro aedificatione proximi. Et est sensus: Cur me vel districte coram hominibus dijudico, vel quid appetam in opere ostendo, si proximis nec mala judicando, nec bona ostendendo proficio?

VERS. 15.---»Etiamsi occiderit me, in ipso sperabo,« etc. (Ibid.) Ille vere patiens est, qui et [Col. 0793A] adversis atteritur, et tamen a spei rectitudine non curvatur.

»Verumtamen vias meas.« Sic enim tunc Dominus Salvator invenitur, si nunc pro timore Domini peccatum vestrum a vobis ipsis redarguitur.

VERS. 16.---»Non enim veniet in conspectu ejus omnis hypocrita.« Nunc veniet quidem ante tribunal judicis, etc., usque ad in conspectu Domini venire recusat.

VERS. 17.---»Audite sermonem meum.« Per hoc quod aenigmata nominat, figuratas se habere locutiones demonstrat, unde voce fidelis populi subdit:

VERS. 18.---»Si fuero judicatus, scio quod justus,« quod nec ab ejus persona discrepat, etc., usque ad justum se factum non ignorat ex munere.

[Col. 0793B] VERS. 19.---»Quis est qui judicetur mecum.« Quia in exterioribus actibus unde reprehendatur non habet, libere accusatorem quaerit. Quia vero etiam justorum corda de stulta cogitatione se reprehendunt, subditur:

»Quare tacens consumor?« Ac si dicat: Sicut vixi ut accusatorem exterius nullum timerem, utinam sic vixissem ut intra me accusatricem conscientiam non timerem. Tacens enim consumitur, qui intus in se invenit unde uratur.

VERS. 20.---»Duo tantum ne facias.« Et Dei faciem, hic animadversionem dicit: in qua dum peccata aspicit, punit, a qua nemo absconditur, nisi duo quae postulat amoveantur, de quibus sequitur:

VERS. 21.---»Manum tuam longe fac a me.« Per [Col. 0793C] manum, quam longe fieri postulat, etc., usque ad sed per formidinem servit.

VERS. 22.---»Voca.« (GREG.) Praesentiam Christi quaerit, ut per hanc et audiat quod ignorat, et audiatur in his quae novit. Vel, vocat Deus eligendo, respondet homo obediendo; loquitur homo desiderando, respondet Deus apparendo. Sed sic anhelans, subtilius se discutit.

»Voca me et ego respondebo tibi.« Vocare Dei est nos amando et eligendo respicere. Respondere nostrum est amori illius bonis operibus parere.

Aut certe loquar.« Loquimur cum faciem ejus per desiderium postulamus: respondet loquentibus cum nobis se amantibus apparet.

VERS. 23. »Quantas habeo iniquitates,« etc. Justorum [Col. 0793D] labor est, ut semetipsos inveniant, invenientes flendo atque corrigendo ad meliora perducant. Gravior videtur iniquitas quam peccatum, scelus quam delictum.

VERS. 24.---»Cur faciem tuam abscondis?« (Ibid.) Homo contemplationem Dei habuit in paradiso, sed per culpam incurrit caliginem. Et excitatus ex poena redit ad amorem, ac dicit:

»Et arbitraris.« Quia si ut amicum respiceres me, tuae visionis lumine non privares.

VERS. 25.---»Contra folium,« etc. Homo folium dicitur, etc., usque ad quem sic esse infirmum agnoscis?

VERS. 26.---»Scribis.« Quia quod loquimur, transit, [Col. 0794A] quod scribimus manet. Deus non loqui, sed scribere amaritudines dicitur, cum diu super nos ejus flagella perdurant. Semel enim de mortalitate carnis sententiam fixit, quae usque ad ultimum mutari non valebit.

»Et consumere.« Patet gravia esse peccata juvenum et senum, si illud justi sic metuunt, quod in infirma aetate deliquerunt.

VERS. 27.---»Posuisti in nervo pedem meum.« In nervo pedem Deus posuit hominis, quia pravitatem illius forti districtionis suae sententia ligavit.

»Et observasti omnes semitas meas.« Semita angustior est quam via; quia autem vias, actiones, merito semitas actionum cogitationes accipimus.

»Et vestigia pedum meorum considerasti.« Intentiones [Col. 0794B] operum vestigia dixit; vel, prava opera, quae dum agimus, intuentibus hoc fratribus exemplum malum praebemus, et quasi inflexo extra viam pede sequentibus distorta vestigia relinquimus.

VERS. 28. »Qui quasi putredo.« Sicut vestimentum de se exorta tinea comeditur, ita homo in seipso habet putredinem unde consumatur. Vel ex corruptione suae carnis tentatur, sicut vestis exorta tinea consumitur.

»Quantas habeo iniquitates.« (Ibid.) Quasi homo pro caecitate exsilii se non novit, quae contingit, quia a facie Dei se abscondit, quod jam poena ipsa monitus dolet. »Contra folium.« Homo arbor fuit in conditione, sed arefactus in tentatione folium, stipula in dejectione.

[Col. 0794C] »Consumere me vis,« quia in juventute se peccasse invenit, etc., usque ad quasi tunc indiscreti fuerint.



CAPUT XIV.

VERS. 1.---»Homo natus de muliere.« (GREG.) Hic mulieris nomine infirmitas designatur, et est sensus: Quid in se habet fortitudinis, qui nascitur ex infirmitate, qui et angustiatur ad vitam, et dilatatur ad miseriam.

VERS. 2.---»Qui quasi flos egreditur.« Quia nitet in carne:

»Conteritur,« quia redigitur in pulverem et putredinem.

»Et fugit velut umbra.« Non soli fugienti, sed umbrae hominem comparavit. Qui enim in amore Dei [Col. 0794D] calorem cordis non habet, nec tamen vitam quam diligit tenet, velut umbra fugit.

»Et nunquam in eodem statu,« etc. (Ibid.) Nam inde semper deficit, unde se proficere in spatium vitae credit.

VERS. 3.---»Et dignum ducis super hujuscemodi,« etc. Deum aperire oculos, est judicia exercere, et quem feriat videre

VERS. 4.---»Quis potest facere,« etc. Is enim, qui per se solus mundus est, etc., usque ad solum Christum dicit non de immundo semine natum.

VERS. 5.---»Breves dies hominis,« etc. (Ibid.), quia apud Deum etiam labentia stant: apud eum esse numerum mensium perhibet. Vel, in diebus, [Col. 0795A] brevitas temporis; in mensibus, multiplicata dierum spatia designantur: homini ergo breves dies sunt; sed quia vita nostra post tenditur, apud Deum numerus mensium nostrorum esse memoratur.

»Constituisti terminos ejus.« (GREG. in Job. l. XII.) Nulla enim quae in hoc mundo hominibus fiunt, absque Dei occulto judicio fiunt.

VERS. 6.---»Recede paululum ab eo.« Recede, id est, jam flagella praesentis vitae subtrahe, et bona aeternae quietis ostende

»Donec optata veniat,« quando aeternam requiem pro recompensatione sui laboris accipit

VERS. 7.---»Lignum habet spem.« etc. Genus humanum quasi despectum insinuat, quantumque ipsa insensibilia hunc praeire videantur. Vel juxta [Col. 0795B] mysticum sensum: Lignum praefertur homini, hic enim homo carnalis quisque; lignum justus accipitur, qui cum in morte passione afficitur, aeternae vitae viriditate recuperatur.

»Et rami ejus pullulant,« quia ex passione justi fideles viriditatem vitae spiritualis accipiunt.

VERS. 8.---»Si senuerit in terra radix.« (Ibid.) Radix justi sancta praedicatio, quia ab ipsa oritur et in ipsa subsistit: quae apud corda terrenorum cunctis viribus effeta creditur: »Et in pulvere truncus emoritur,« quia inter manus persequentium corpus ejus exanimatur.

VERS. 9.---»Ad odorem aquae germinabit,« etc. Quia per afflatum Spiritus, in electorum cordibus, exemplo sui operis, germen virtutis facit.

[Col. 0795C] »Et faciet comam,« etc. Succiso trunco comam facere, etc., usque ad fecit comam, quia apostoli qui aruerant ad fidem ut prius viruerunt.

VERS. 10.---»Homo vero cum mortuus fuerit.« (Ibid.) Ipsa autem amissione justitiae homo moritur, veste innocentiae in paradiso concessa nudatur, interitu carnis consequente consumitur: »ubi ergo est,« qui in ejus amore non est, ubi »verum esse« est?

VERS. 11.---»Quomodo si recedant aquae de mari.« Mare mens hominis est, etc., usque ad modo dulcedine prosperitatis replemur.

VERS. 12.---»Donec atteratur coelum non evigilabit.« Quia, nisi hujus mundi finis advenerit, humanum genus a somno non evigilabit.

VERS. 13.---»Quis mihi hoc.« Ante Mediatoris [Col. 0795D] adventum ad infernum se descendere sciens, illic conditoris protectionem postulat.

»Constituas mihi tempus in quo recorderis mei.« Adventum Redemptoris ad inferos petit.

VERS. 14.---»Putasne mortuus homo rursum.« Solent justi viri, etc., usque ad ut post fortius roboret.

»Cunctis diebus.« Qui itaque immutationem suam tanto desiderio exspectat, quam sit de resurrectione certus insinuat.

VERS. 15.---»Vocabis me et ego respondebo.« Tunc vocanti Deo veraciter respondemus, quando ad summae incorruptionis jussum incorruptibiles resurgemus.

[Col. 0796A] »Operi manuum tuarum porriges dexteram,« ac si dicat: Idcirco corruptibilis creatura persistere ad incorruptionem poterit, quia manu tuae potestatis erigetur; vel dextera, Filius dicitur, qui incarnatus ad erigendum hominem missus est.

VERS. 16.---»Tu quidem gressus,« etc. Gressus dinumerat, et peccatis parcit: qui subtiliter acta nostra considerat, et tamen hic poenitentibus misericorditer relaxat.

»Dinumerasti, sed parce.« Dinumerat, dum nos ad singula quae fecimus deflenda convertit; parcit, quia quae punivimus, non punit, unde adhuc subdit:

VERS. 17.---»Signasti quasi in sacculo,« etc. (Ibid.) In occulto, etc., usque ad curat quia hic per flagella funditus relaxat.

[Col. 0796B] VERS. 18.---»Mons cadens defluit.« (Ibid.) Duo sunt genera tentationum, etc., usque ad vel longa ac lenta ut Salomonem consumi permittis.

»Saxum,« id est mens justi fertur,

»De loco,« id est, de justitia ad culpam nimio impulsu.

VERS. 19.---»Lapides,« id est fortitudinem, »aquae« assidua blandimenta.

»Terra,« quae sanctificat.

VERS. 20.---»Roborasti eum paululum,« etc. (Ibid.) Paululum roboratus est homo, quia hic vivendi vires ad modicum accepit; sed in hac brevitate ubi roboratus est, colligit, unde in perpetuitate inveniat; vel ut semper gaudeat, vel ut supplicia non evadat.

[Col. 0796C] »Immutabis faciem ejus, et emittes.« Facies hominis, etc., usque ad transire ad aeterna nolens cogitur.

VERS. 21.---»Sive nobiles fuerint filii.« Sicut enim hi qui adhuc sunt viventes, mortuorum animae in quo loco habeantur ignorant: ita mortui carnaliter vitam in carne positorum qualiter post eos disponatur, nesciunt.

VERS. 22.---»Attamen caro ejus dum vivit dolebit.« Tribulationem enim carnis hic patiuntur etiam qui spiritualiter vivunt.

»Et anima illius super.« Dignum enim est ut in se semper homo moerores inveniat, qui relicto Creatore in se gaudium quaerebat.



CAPUT XV.

[Col. 0796D] VERS. 2.---»Nunquid sapiens respondebit?« (GREG.) Cuncta quae in sanctis sentiuntur, malis quasi in ventum prolata displicent, nec bonorum verba dicta rationis, sed stimulos furoris existimant.

»Et implebit ardore.« (Ibid.) Qui etiam quae se sentiunt contumeliose dicere, student ex Domini defensione palliare, unde subdit:

VERS. 3.---»Arguis verbis eum.« (Ibid.) Et nullum putant habere timorem Domini, nisi eum quem ad stultitiam suae professionis traxerunt, unde addit:

VERS. 4.---»Quantum in te est,« etc., dicitur, id est abstulisti. Ac si diceret: De tua justitia praesumens, Creatoris tui gratiam despicis deprecari. Cum [Col. 0797A] haeretici vera mala contra bonos non inveniunt, fingunt quae redarguant, ut justi videantur.

VERS. 5.---»Docuit enim iniquitas.« (GREG.) Iniquitas os docet, quando ex mala vita concipitur, quod pejus dicatur.

»Imitaris linguam blasphemantium« (Ibid.) Haeretici quasi venerando Deum, humilia, ut carnem et mortem negant, et Ecclesiam haec confitentem blasphemare dicunt: et si quid adversi ei contigerit, pro hac injuria dicunt fieri, unde ait:

VERS. 6.---»Condemnabit te,« etc. Aliquando vero quasi rationando comprimere volunt, unde:

VERS. 7.---»Nunquid primus homo.« Haec autem Dei defensio ab eis ideo assumitur, etc., usque ad pensa quod consilium ignoras.

[Col. 0797B] VERS. 9.---»Quid nosti.« (Ibid.) Haec verba patenter ostendunt ex qua mentis elatione prodeat quidquid quasi ad dominicam defensionem sonat.

VERS. 10.---»Et senes et antiqui.« Haeretici, quia sua non possunt astruere ratione, auctoritate antiquorum nituntur defendere apud stultos: et doctores Ecclesiae dicunt sibi magistros fuisse.

VERS. 11, 12.---»Nunquid grande est?« Sequitur: »Quid te elevat cor tuum.« Saepe justorum mens ad altiora contemplanda suspenditur, ut exterius eorum facies obstupuisse videatur. Sed hanc contemplationis vim reprobi per hypocrisim fieri putant; quod enim in se est, in aliis putant.

VERS. 13.---»Quid tumet contra Deum spiritus?« [Col. 0797C] Plerumque justi aliquibus necessitatibus afflicti sua opera coguntur fateri, quod beatus Job fecerat, quod putatur elatio; sed in Dei auribus superba non sunt, quae humili corde proferuntur; et sicut gravis culpae est sibi arrogare quod non est, sic plerumque culpa nulla est si humiliter bonum dicat quod est.

»Hujusmodi sermones.« (Ibid.) De bonis tuis, non tamen Job in his contra Deum tumuit, sed quae vere fecerat humiliter dixit; saepe justi et injusti eadem habent verba, et unde illi placent, hi offendunt, ut Pharisaeus qui se justificat in opere (Luc. XVIII), et Ezechias qui se justificat in cogitatione (IV Reg. XX).

VERS. 14.---»Quid est homo?« Eo ipso quod dicitur homo, terrenus exprimitur et infirmus. Ab humo enim appellatus est.

[Col. 0797D] »Et ut justus appareat natus,« etc. Quomodo enim justus appareat, qui de illa natus est, quae injustitiae propinatrix exstitit? prima quippe viro injustitiam mulier propinavit in paradiso.

VERS. 15.---»Et coeli non sunt mundi.« Hoc coelorum nomine repetiit, quod sanctorum appellatione signavit, qui ante districtum Dei judicium nec ipsi esse mundi ad perfectum possunt.

VERS. 16.---»Quanto magis abominabilis.« (Ibid.) Quilibet perversus abominabilis est propter immunditiam maculae.

»Inutilis,« propter justitiam perfectae vitae; qui »bibere iniquitatem« dicitur, quia quod bibitur, ad glutiendum moram non habet. Culpa ergo quia ab [Col. 0798A] injusto homine sine ulla retractatione perpetratur, quasi aqua iniquitas bibitur.

VERS. 17.---»Ostendam tibi.« Quia cum minori auctoritate docet is qui audita, quam is qui ea quae viderat, loquitur, ut fortiorem auctoritatem sibi Eliphaz arrogaret, dicit:

»Quod vidi narrabo tibi.« Proprium arrogantis, etc., usque ad quas auctoritate Patrum munit.

VERS. 18.---»Sapientes confitentur.« Ecce audacia haereticorum, etc., usque ad corda transiisse alienum, id est diabolum. Ecce sententiae.

VERS. 20.---»Cunctis diebus.« Solent etiam electi in quibusdam diebus superbire, sed priusquam vitam finiant, ab elatione corda commutant; impius vero diebus omnibus superbit, et sic vitam terminat, [Col. 0798B] ut ab elatione minime recedat.

»Et numerus annorum tyrannidis ejus.« Proprie tyrannus, etc., usque ad cujus vita sub incertitudine tenetur?

VERS. 21.---»Sonitus terroris semper. (Ibid.) Prava mens semper in laboribus est, sicut bona semper tranquilla: quia aut molitur mala quae in ferat, aut metuit, ne sibi haec ab aliis inferantur.

VERS. 22.---»Non credit quod reverti possit de tenebris ad:« quia dum feriri se undique credit insidiis, salute desperata semper ad nequitiam crescit.

VERS. 23.---»Cum se moverit,« etc. Panis hic stipendium praesentis vitae, etc., usque ad avaritia victus illa contemnit.

[Col. 0798C] VERS. 24.---»Terrebit,« etc. In omni quod iniquus agit, etc., usque ad si ei forte defuerit, quod ex fallacia opponat.

VERS. 25.---»Tetendit,« etc. (Ibid.) Contra Deum manus tendere, etc., usque ad modo a multis agitur singulis.

VERS. 26.---»Cucurrit,« id est in malo opere obstaculum de adversitate non habuit.

»Et pingui cervice armatus est.« Pinguis cervix est opulenta superbia affluentibus rebus quasi multis carnibus fulta.

VERS. 27.---»Operuit faciem ejus.« Faciem crassitudo operit, quia desiderata terrenarum rerum abundantia oculos mentis premit.

»Et de lateribus ejus.« (Ibid.) Latera divitum [Col. 0798D] sunt qui eis adhaerent; arvina de lateribus ejus dependet, quia quisquis potenti et iniquo adhaeret, ipse quoque de ejus potentia velut ex pinguedine tumet.

VERS. 28.---Habitavit in civitatibus.« Quia civitas a conversatione conviventium appellatur, etc., usque ad ostendunt procul dubio quia de aedificio vitae ceciderunt.

VERS. 29.---»Non ditabitur,« quia superbi cogitatio ab auctoris sui gratia non inhabitabitur.

»Nec perseverabit.« (Ibid.) Ac si dicat: Hoc quod habere videtur, exterius transit, et illud quod transire non poterat, interius non habet.

»Nec mittet in terram,« quia velut ad levem [Col. 0799A] flatum, sic ad motum occultae sententiae vita ejus eruitur; vel, »in terram non mittet,« etc., quia nunquam ad aeternae vitae desiderium cordis sui cogitationem plantat.

VERS. 30.---»Non recedet de tenebris.« Quia enim lucem justitiae non quaerit, de tenebris non recedit.

»Ramos ejus,« etc. Quia ipsi quoque, qui ei conjuncti sunt, terrenis desideriis aestuant, ut boni operis fructum non ferant, quia ad appetenda infima per nequitiam anhelant.

»Et auferetur spiritu,« quia eo percussionis sententiam accipiet, quo oris sui spiritum timore Dei non restringit.

VERS. 31.---»Non credet.« Quia eleemosyna eum [Col. 0799B] redimere, etc., usque ad quia non redimit animam quam a vitiis non compescit.

VERS. 32.---»Antequam dies ejus.« (GREG.) Quia longos animo, etc., usque ad indisciplinatis obviat mors.

VERS. 33.---»Manus ejus« ab omni bona operatione siccantur.

»Laedetur quasi,« etc. Si florentem vineam, etc., usque ad in sancto studio a fructu alienos facit, unde subdit:

»Et quasi oliva projiciens.« Oliva cum in flore est, etc., usque ad ut nequeant discernere qua intentione quid faciant.

Vel »in primo flore.« Infirmus regere vel inferiora agere non debet, quia in terrenis actibus frigescit. [Col. 0799C] Vel, cum placere videt quae agit, ardentius eadem bona operatur, et quasi in sancto studio fervet, unde aestu perit.

VERS. 34.---»Congregatio enim hypocritae,« etc. Congregant hypocritae bona opera, sed eorum sterilis est ipsa congregatio, quia per hoc quod agunt, fructum recipere in aeterna retributione non appetunt.

»Et ignis devorabit tabernacula eorum,« etc. Corpora in quibus animae eorum habitant, tabernacula dicit: quae hic desiderium laudis, postmodum autem concremabit ignis gehennae.

»Tabernacula.« Cogitatio est tabernaculum, in qua mens habitat, quam aestus avaritiae vastat. Vel, [Col. 0799D] cor tabernaculum dicit, quod consumit ardor laudis. Vel, corpus est tabernaculum animae, et qui hic ardent mente, ardebunt carne ignibus gehennae.

VERS. 35.---»Concepit dolorem.« Cum perversa cogitat, iniquitatem parturit, cum explere coeperit, concepit. Mens etiam hypocritae nunquam vacat a malo, quia quae appetit, aliis invidet, ex quorum despectu clarior sit, unde et dolos parat ut solus aestimationem capiat.

»Uterus ejus praeparat dolos,« id est mens, in qua cogitationes generantur, majorem malitiam contra proximos concipit, quanto solus prae omnibus videri innocentior quaerit: hoc dicit, quia percussum Job pro hypocrisi putavit.



CAPUT XVI.
[Col. 0800A]

VERS. 2.---»Audivi frequenter talia.« Electi frequenter aliena mala quasi sua audiunt, et ab his eis crimen impingitur, a quibus crimina impacta perpetrantur.

»Consolatores onerosi omnes vos.« Pravi cum laborare bonos, etc., usque ad ne qui lenire debet dolorem augeat.

VERS. 3.---»Nunquid habebunt finem verba ventosa?« Mali ventosa verba proferunt. Nam dicta eorum, etsi quandoque sana sunt per sententiam, inflata tamen sunt per elationem.

»Aut aliquid tibi molestum est si loquaris?« Ac si diceret, eo quod plus loqueris quo a me aliquid molestum de tua actione non audis.

[Col. 0800B] VERS. 4.---»Poteram et ego similia vestri loqui.« Narrat quid facere potuit, sed ne justitiam deserat, quod facere potuit declinat.

VERS. 5.---»Atque utinam esset anima vestra pro anima mea.« In his verbis hoc monstratur intendere, etc., usque ad quia mala eorum sub moderata increparet invectione.

VERS. 6.---»Quasi parcens.« Nota quasi, quia, etc., usque ad approbare videtur, et crescunt in exemplum.

VERS. 8.---»Nunc autem oppressit me dolor,« etc. (Ibid.) Dolore Ecclesia premitur, etc., usque ad quos intus habet; unde beati viri voce mox apte subditur.

VERS. 9.---»Rugae meae,« etc. Rugae Ecclesiae [Col. 0800C] sunt omnes qui in ea dupliciter vivunt, qui fidem vocibus clamant, operibus denegant. Hi pacis tempore, quia hujus mundi potestatibus eamdem fidem honori esse conspiciunt, fideles se esse mentiuntur: sed cum Ecclesiam subito adversitas turbaverit, illud illico ostendunt, quod in perfida mente moliuntur. Et est sensus: me insequendo increpant, qui in meo corpore positi duplicitatis suae malitiam non emendant.

»Et suscitatur falsiloquus adversus faciem,« etc. (Ibid.) Dum praedicationi ejus aperte contradicere non praesumunt, Ecclesia falsiloquium quasi post dorsum patitur; sed cum malitiae tempus eruperit, is, qui nunc metuens derogat, ad contradicendum ante faciem venit: quia verbis verae fidei apertis [Col. 0800D] vocibus obsistit. Quod quoniam per malignum spiritum fit, ad eum describendum verba convertit.

VERS. 10.---»Collegit furorem suum.« Diabolus, princeps falsiloquii, habet nunc contra Ecclesiam furorem, sed sparsus est, quia occultas tentationes per singulos movet. Cum vero contra eam accepta licentia aperte saevierit, furorem suum in eam colligit, quia in ejus afflictionem tota se intentione constringit. Qui contra eam dentibus fremit, eamque terribilibus oculis intuetur, quia per alios contra eam crudelia exercet, et per alios quae exerceat providet.

VERS. 11.---»Aperuerunt super me ora,« etc. (Ibid.) Quia ora sua reprobi exprobrantes aperiunt, [Col. 0801A] cum et errorem praedicare non metuunt, et praedicamenta rectae fidei irrident.

»Percusserunt maxillam meam.« Maxilla Ecclesiae, sunt sancti praedicatores, qui vitam carnalium verbo correctionis convertunt: hos reprobi praecipue persequuntur, quos dum etiam necant, illa eos poena satiat, quae mentem Ecclesiae praecipue cruciat, vel castigat.

»Maxillam meam.« Petrus est maxilla, qui mactat et manducat. Samson maxillam asini tenet, et hostes occidit, id est Christus simplices praecones manu virtutis tenet, et a vitiis carnales occidit. Maxilla projecta est in terram, aquas effundit: quia data morti corpora praeconum magna ostendunt miracula.

[Col. 0801B] VERS. 12.---»Conclusit me Deus,« etc. Electorum populus apud iniquum concluditur: cum ejus caro antiqui hostis persecutionibus temporaliter datur. Qui non spiritui, sed manibus inimicorum traditur, quia quo hunc mente capere nequeunt, eo contra illius carnes crudelius inardescunt.

VERS. 13.---»Ego ille quondam opulentus.« (GREG.) Infirmorum mentem designat, quia dum adversa praevidere nesciunt, tanto eis graviora sunt, quanto ab eis inopinata tolerantur. Vel, in quibusdam, eisdem retro labentibus haec Ecclesia patitur, qui post doctrinae opulentiam aliquando subitis vitiis convertuntur. »Tenuit cervicem meam.« Cervix, hic libertatis erectionem significat, quam hostis tenet persecutionis tempore; »constringit,« dum infirmi [Col. 0801C] vera quae sentiunt praedicare libere non praesumunt. Vel, cervicem suam dicit eos, qui in Ecclesia sub occasione defendendae rectitudinis vitio elationis deserviunt: quam hostis districtione suae persecutionis inclinat.

»Et posuit me quasi in signum.« (Ibid.) Signum ad hoc ponitur, ut sagittarum emissione feriatur. Fidelis itaque populus in signum hosti suo ponitur, quia eum semper suis ictibus impetit, cum suis persecutionibus affligit, unde Apostolus: »Ipsi enim scitis, quod in hoc positi sumus (I Thess. III).« Ac si aperte dicat: Quid in hoc tempore vulnera nostra miramini? qui si aeterna gaudia quaerimus, ad hoc venimus ut feriamur.

VERS. 14.---»Circumdedit me.« Ecclesia lanceis [Col. 0801D] ab hoste suo circumdatur, quando in membris suis ab impugnatore calido tentationum jaculis ab omni parte impetitur.

»Convulneravit lumbos meos.« Cum hostis fidelem populum ad luxuriam pertrahit, hunc in lumbis ferit. »Convulnerare« autem dicitur, quia quod nobis male suggerit, nos sequentes ex propria voluntate implemus, et quasi cum ipso nos pariter vulneramus.

»Non pepercit et effudit in terra viscera mea.« Viscera Ecclesiae dicit eorum mentes, qui ejus in se continent mysteria: quos dum antiquus hostis ad saecularia negotia pertrahit, ejus viscera in terra fundit.

[Col. 0802A] »Non pepercit,« id est, non destitit.

VERS. 15.---»Concidit me.« In infirmis suis Ecclesia, etc., usque ad cum culpa culpam cumulaverit.

»Irruit in me quasi gigas.« Quia nimirum malignus spiritus contra hanc, id est animam, ex prava consuetudine devictam quasi more gigantis pugnat, quia quanto se ei anima subjicit crebrius, tanto eum sibi intolerabiliorem se facit. Sed quia plerumque ad poenitentiam redit, sequitur.

VERS. 16.---»Saccum consui super cutem.« In sacco et cinere poenitentia, in cute et carne peccatum carnis intelligitur. Ergo quasi saccus super cutem consuitur, et cinere caro operitur, quia culpa carnis per poenitentiam tegitur, ne in districti judicis [Col. 0802B] examine ad ultionem videatur.

VERS. 16.---»Facies mea intumuit.« Facies Ecclesiae sunt, qui in regimine positi apparent primi, ut ex eorum specie sit honor fidelis populi. Hi plangunt culpas infirmantium; sed dum vident quosdam ad veniam redire, quosdam vero in iniquitate persistere, occulta Dei judicia obstupescunt, quae non intelligunt.

VERS. 17.---»Et palpebrae.« Palpebrae appellantur, quia ad providenda plebium itinera vigilant; sed cum occulta Dei judicia nec praepositi vigilantes intelligunt, palpebrae Ecclesiae sanctae caligant.

VERS. 18.---»Haec passus sum.« A verbis corporis, etc., usque ad a quibus toleratur dolor?

VERS. 19.---»Terra ne operias sanguinem meum.« [Col. 0802C] Peccanti homini dictum est: »Terra es et in terram ibis;« quae se terra Redemptoris nostri sanguinem non abscondit quia unusquisque peccator redemptionis suae pretium sumens, confitetur ac laudat, et quibus valet proximis innotescit. Terra etiam sanguinem ejus non operuit: quia sancta Ecclesia redemptionis suae mysterium in cunctis jam mundi partibus praedicavit. »Neque inveniat in te locum latendi clamor meus.« (Ibid.) Clamor Redemptoris nostri est »sanguis redemptionis,« qui a fidelibus sumitur, qui, ut ait Apostolus, melius loquitur quam sanguis Abel: quia sanguis Abel mortem fratricidae petiit, sanguis Domini vitam persecutoribus impetravit. Qui clamor locum latendi invenit in nobis, si quod mens credidit, lingua [Col. 0802D] tacet.

VERS. 20.---»Ecce enim in,« etc. Testis Filii Pater est, ut in Evangelio: »Et qui misit me Pater, ipse testimonium perhibuit de me.«

»Et conscius meus.« Quia una voluntate, etc., usque ad sed talis hominum reprehensiones metuere non debet, unde subditur.

VERS. 21.---»Verbosi amici mei.« Cum verbosi amici sunt, id est, cum et ipsi derogant qui in fide sociantur, ad Deum necesse est ut oculus stillet, quatenus nostra intentio tota in amoris intimi compunctione defluat, et tanto se ad interiora erigat, quanto per exteriora opprobria intus redire cogitur.

VERS. 22.---»Atque utinam,« etc. Peccatores [Col. 0803A] quidem nos, etc., usque ad sed tamen de ejus brevitate se consolatur.

VERS. 23.---»Ecce enim breves anni transeunt.« Omne quod transit breve est, in mortis autem semita per quam non revertimur, ambulamus, non quod ad vitam resurgendo non reducamur; sed quia ad labores hujus vitae mortalis, vel ad acquirenda laboribus praemia iterum non venimus.



CAPUT XVII.

VERS. 1.---»Spiritus meus attenuabitur.« (GREG.) Attenuatur spiritus electorum timore judicis, et si quas in se carnales cogitationes inveniunt, poenitentiae ardore consumunt. Spiritus autem iniquorum per tumorem elationis crassescit. »Et solum mihi [Col. 0803B] superest sepulcrum.« Pene mortuum se considerat, quia moriturum se minime ignorat unde sequitur:

VERS. 2.---»Non peccavi.« Non intantum peccavit, ut haec flagella mereretur, quia non pro corrigenda culpa, sed pro augenda gratia percussus est. Vel, caput, hoc dicit, qui sine culpa, poenam culpae, id est, amaritudinem passionis suscepit.

VERS. 3.---»Pone me juxta te.« Per ascensionem; post quia Judaea commota est in discipulos, addit: »Cujusvis manus.« Quia jam frustra agunt contra eum, qui sedet in coelo.

VERS. 4.---»Cor eorum longe.« Si enim disciplinae custodiam nossent, nequaquam Redemptoris praecepta contemnerent. »Propterea non,« etc. Qui enim per disciplinam minime custodire vitam [Col. 0803C] student, semper per desideria in imis jacent, nec mentem ad spem coelestis patriae erigunt.

VERS. 5.---»Praedam pollicetur,« etc. Ad caput malorum, diabolum scilicet, sententiam convertit, cujus »socii« sunt apostatae angeli, qui cum eo ceciderunt. »Filii,« sunt homines perversi, qui de ejus prava persuasione in malitiae operatione generantur. »Praedam igitur sociis pollicetur,« quia malignis spiritibus animas pravorum promittit in fine rapiendas.

»Oculi filiorum ejus deficient.« (Ibid.) Quia intentiones hominum, etc., usque ad quod doleant, sine fine patiuntur.

VERS. 6.---»Posuit me.« Omnis qui flagello percutitur, etc., usque ad eamque poenam suo optat [Col. 0803D] adversario quam evenisse conspicit justo.

VERS. 7.---»Caligavit ab indignatione.« Ab indignatione oculus caligat, quando ipsi qui in Ecclesia lumen veritatis habent, perversos contra innocentes praevalere conspiciunt: quia de occulti judicii admiratione turbantur. Sed cum justi ad indignationem caligant, infirmi plerumque usque ad infidelitatem corruunt, unde sequitur: »Et membra mea quasi in nihilum.« Membrorum nomine teneritudo exprimitur infirmorum, qui dum perversos prospiciunt florere, justos cruciari, bona se inchoasse poenitent, atque ita ad agenda mala citius recedunt, ac si eorum vitae nocuerit bonum, quod inchoaverunt.

VERS. 8.---»Stupebunt justi super hoc.« Hoc est [Col. 0804A] quod dixerat »caligavit ad indignationem oculus meus.« »Et innocens contra hypocritam suscitabitur.« Contra hypocritam suscitatur innocens perfectus, quando hunc cum suo flore contemnit, eumque praedicando quae recta sunt, despiciendum esse caeteris denuntiat.

VERS. 9.---»Et tenebit justus viam suam.« Quia considerato hypocrita dum illum ex perversa voluntate obtinere ea quae mundi sunt intuetur, ipse ad amorem coelestium robustius stringitur. Sciens, quia bonis desideriis praemia aeterna non deerunt: dum et pravis et duplicibus cordibus bona temporalia non negantur. »Et mundis manibus addet fortitudinem.« Quia videns perversorum terrenam gloriam, etc., usque ad quae sibi cum reprobis communia esse non [Col. 0804B] possunt.

VERS. 10.---»Igitur omnes vos.« Postquam exteriores provectus malorum, bonorum vero interiores intulit, exhortatur electos, ut convertantur, deserendo mala, et veniant, bona faciendo.

VERS. 11.---»Et non in vobis.« Conversionem eorum desiderans exoptat, ne ullum sapientem in eis inveniat, ac si dicat: Stulti esse apud vos discite, ut in Deo vere esse sapientes valeatis.

»Dies mei transierunt.« »Dies,« prosperitates: »Cogitationes cor torquentes,« curam terrenae felicitatis dicit: quae quanto gravius electos premunt, tanto subtilius a judice rationes de ipsis cogitant exquiri hae cogitationes cum ipsa terrena felicitate dissipantur.

[Col. 0804C] VERS. 12.---»Noctem verterunt in diem.« Dissipatae cogitationes »noctem in diem« vertunt, quia justis nonnunquam amplius placet ex adversitate mala perpeti, quam ex prosperitate terrenae dispensationis cura fatigari.

»Et rursum post tenebras.« (Ibid.) Lux post tenebras speratur, etc., usque ad et justorum animas in perpetua jam sede collocaret.

VERS. 13.---»Si sustinuero.« Priores sancti sustinere adversa poterant, etc., usque ad in inferno sibi requiem praeparasse.

VERS. 14.---»Putredini dixi.« Putredinem, patrem dicit, etc., usque ad ut quasi quibusdam vermibus sic inquietis cogitationibus in mente fatigemur.

[Col. 0804D] VERS. 15.---»Ubi est ergo nunc praestolatio mea.« Praestolatio justorum, Christus; quem quandoque venturum noverant, sed venire citius quaerebant: unde hic additur, nunc: »Et patientiam meam quis considerat?« Patientiam justorum Deus considerat; sed quasi non considerare dicitur, ad votum desiderii minus citius apparere: et in prolixiora tempora dispensationis suae gratiam differre.

VERS. 16.---»In profundissimum infernum descendent omnia mea.« Ante mediatoris adventum Job in infernum descensurus erat, etc., usque ad retributio adhuc in sola inferni quiete recipi praestolabatur. »Putasne saltem sibi erit requies mihi?« Pensandum est quis nostrum de requie securus [Col. 0805A] sit: si de ea trepidat et ille, cujus virtutis praeconia et ipse judex qui percutit, clamat.



CAPUT XVIII.

VERS. 2.---»Usque ad quem finem verba jactabitis.« (GREG., in Job, l. XIV.) Beatum Job in superbiam astruit erupisse, quem fatetur verba jactare. »Intellige prius.« Signat quanta elatione tumuerat, qui Job loqui quod non intelligeret, putabat.

VERS. 3.---»Quare reputati sumus.« Humanae mentis est proprium, hoc sibi fieri suspicari, quod facit. Arbitratur enim se despici, qui bonos despicere consuevit: et ex suspicione contemptus ad indignationem prosilit, et contumelias ingerit.

VERS. 4.---»Quid perdis animam tuam.« Reprobi [Col. 0805B] zelum rectitudinis, vel spiritualem gratiam sanctae praedicationis, insaniam furoris aestimant: quo perire fidelium animas arbitrantur. »Nunquid propter te derelinquetur terra.« Ecclesia dicit, etc., usque ad unde iste flagellis Job insultat, unde subdit:

VERS. 5.---»Nonne lux impii exstinguetur.« Hoc dici de impio recte potuit, contra sanctum non debuit: Lucem prosperitatem praesentis vitae dicit. Sed lux impii exstinguitur, quia fugitivae vitae prosperitas, cum ipsa terminatur. »Nec splendebit flamma ignis ejus.« Ignem dicit fervorem temporalium desideriorum, cujus flamma est decor, vel potestas exterior quae de interno ejus ardore procedit: sed non splendebit, quia in die exitus omnis exterior decor subtrahitur.

[Col. 0805C] VERS. 6.---»Lux obtenebrescet in tabernaculo.« Aliquando tristitiam tenebras, lucem gaudium accipimus. Lux ergo in tabernaculo impii tenebrescit, quia in ejus conscientia gaudium quod de temporalibus fuerat, deficit. »Et lucerna quae super eum est exstinguetur.« Lucerna lumen in testa est, etc., usque ad quia iniquorum mentem terrena gaudia possident.

VERS. 7.---»Arctabuntur gressus virtutis, etc.« Quia vires malitiae ejus, quas nunc exercet, postmodum poena constringet. »Et praecipitabit eum.« Habet nunc consilium iniquus praesentia appetere, etc., usque ad quod exprimit cum subjungit.

VERS. 8.---»Immisit enim in rete.« (Ibid.) Qui pedes in rete mittit, non cum voluerit, ejicit. Sic [Col. 0805D] qui in peccatis se dejicit, non mox cum voluerit, surgit.

»Et in maculis ejus ambulat.« (Ibid.) Qui in maculis retis ambulat, gressus suos ambulando implicat: et cum se expedire ad ambulandum nititur, ne ambulet obligatur.

VERS. 9.---»Tenebitur planta illius,« etc. Quia videlicet stringetur finis in peccato. »Et exardescet contra eum.« Quia quo se malis obligatum pensat, eo de suo reditu desperat; et ipsa desperatione acrius ad hujus mundi concupiscentias aestuat. In ejus animo contra eum sitis exardescit, quia qui perverse egit, ut perversius agat accenditur.

VERS. 10.---»Abscondita est in terra.« (Ibid.) [Col. 0806A] In terra pedica absconditur, cum culpa sub terrenis commodis occultatur, quatenus homo videat, quid concupiscere valeat, et tamen nequaquam videat, in quo culpae laqueo pedem ponat. »Et decipula illius.« Intuetur enim hostis mores cujusque cui vitio sint propinqui, et illa opponit ante faciem, ad quae agnoscit facilius inclinari mentem, ut blandis ac laetis moribus luxuriam, asperis mentibus iram et superbiam. Ibi ergo decipulam ponit, ubi esse semitam mentis conspicit: quia illic periculum deceptionis inserit, ubi viam esse invenerit propinquae cogitationis.

VERS. 11.---»Undique terrebunt.« Quia saepe idcirco quisque bonus esse metuit, ne hoc a pravis patiatur, quod se bonis fecisse reminiscitur: dumque [Col. 0806B] hoc pati quod facit metuit, undique territus, undique suspectus in bono opere gressum perdit.

VERS. 12.---»Attenuetur fame.« Caro nostra infirmitas est. Robur autem, anima rationalis, quae in expugnandis vitiis resistere per rationem valet. Quae fame attenuatur, cum nulla interni cibi refectione pascitur. »Et inedia invadat costas illius.« Costae sunt sensus animi, qui latentes ut viscera cogitationes muniunt. Inedia invadit iniqui costas, quia fames interna sensus mentis extenuat, ut cogitationes suas intus nullatenus regant, sed ad exteriora vagentur quae petunt.

»Devoret pulchritudinem cutis ejus et consumat brachia illius. (Idem.)« Pulchritudo cutis est gloria temporalis exterior: per brachia opera designantur. [Col. 0806C] Mortem peccatum dicit, quod animam occidit.

VERS. 13.---»Primogenita mors.« Superbia quae est initium omnis peccati. Pulchritudinem ergo cutis ejus et brachia illius primogenita mors devorat: qua iniqui gloriam vel operationem superbia supplantat. Potuit enim et in hac vita gloriosus existere, si superbus minime fuisset

VERS. 14.---»Avellatur de tabernaculo suo fiducia ejus.« (Idem.) De tabernaculo fiducia ejus evellitur, quando perversus qui multa in hac vita paraverat, repentina morte dissipatur. »Et calcet super eum quasi rex interitus.« Quia hic vel vitiis premitur quae ad interitum trahunt, vel mortis tempore, potestati daemoniacae subjugatur.

VERS. 15.---»Habitent in tabernaculo.« Id est, in [Col. 0806D] mente ejus apostatae angeli per cogitationes nequissimas conversentur, ejus videlicet socii, qui idcirco jam non est, quia a summa essentia recessit.

»Aspergatur in tabernaculo.« (Ibid.) In tabernaculo iniqui, sulphur aspergitur, quoties carnis delectatio in ejus mente dominatur. Per sulphur enim foetor carnis accipitur. Et quia talis in malo permanet unde nec fructum boni facere potest, addit:

VERS. 16.---»Deorsum radices ejus siccentur.« Per »radices,« cogitationes accipimus, etc., usque ad quia omnis ejus operatio superno judicio quasi nihilum deputatur.

VERS. 17.---»Memoria pereat.« (Ibid.) Memoriam suam iniquus in terra statuere conatur, cum gloriam [Col. 0807A] laudis suae extendere nititur. Et nomen suum in plateis celebrari gaudet, cum longe lateque operationem suae iniquitatis extendit.

(GREG.) Caput iniquorum diabolus est: ipse quippe in ultimis temporibus illud vas perditionis ingressus, quod Antichristus vocabitur, qui nomen suum longe lateque diffundere conabitur.

VERS. 18.---»Expellet eum de luce.« De luce ad tenebras ducitur, cum de honore vitae praesentis ad supplicia aeterna damnatur. Sic de unoquoque iniquo loquitur, ut ad caput, id est diabolum vertatur, qui in Antichristo nomen extendet, quod nunc mali imitantur. »Et de orbe transferet,« etc. Cum superno apparente judice de hoc mundo ad poenas transfertur, quae omnia et de capite malorum Antichristo [Col. 0807B] possunt accipi.

VERS. 19.---»Non erit semen, etc.« Quia omnes iniqui, qui de ejus persuasione in pravis actionibus nati sunt, cum eodem suo capite ferientur. Quia haec de Antichristo accipienda sunt, in hoc aperit dum dicit:

VERS. 20.---»In die ejus stupebunt.« Quia tanta tunc signa demonstraturus, etc., usque ad metuunt tormenta quae vincunt. »Et primos invadet horror,« id est, corda electorum pavore ferientur: unde scriptum est.: »Ita ut in errorem inducantur, si fieri potest, etiam electi (Matth. XXIV),« non quidem casuri, sed trepidaturi ex carne.

VERS. 21.---»Haec sunt ergo tabernacula.« De hoc illud retulit quod dixerat, etc., usque ad quod sanctum Job credebant pro iniquitate percussum.



CAPUT XIX

VERS. 2.---»Usquequo affligitis, etc.« (GREG.) Atteruntur boni sermonibus iniquorum, quando contra eos illi in verbis tument, qui aut in perversa fide, aut in pravis moribus jacent.

VERS. 3.---»En decies confunditis me.« (Ibid.) Quia ab eis quinquies increpationes audierat, et quinquies respondit, decies se perhibet esse confusum. Quia in eo quod graviter increpatus est, et in eo quod verba doctrinae non audientibus dicit, confusionem pertulit, in suis increpationibus, quia in eis non proficit; in eorum increpationibus, quia dolet de pravitate quam audit.

[Col. 0807D] »En decies« (Ibid.) Ecclesia decalogum servat, cui iniqui toties confusionem faciunt, quoties in suis actibus divinis vocibus obsistunt.

»Et non erubescitis opprimentes me.« Sunt nonnulli quos ad perpetrandam nequitiam oborta subito malitia invitat, sed tamen humana verecundia revocat.

VERS. 4.---»Nempe et si ignoravi.« Scientia haereticorum non est cum eis, sed contra eos, dum inflat. Sed Ecclesiae ignorantia, quod arcana non potest penetrare cum ea est, quia pro ea, dum se humiliat; et quia haeretici quod quaerunt scire, elatio est, ut contra bonos docti videantur, subdit: vos contra ex me percusso contra vos deberetis [Col. 0808A] erigi, timentes vobis deteriora. Bonus enim prius in se, postea in alios erigitur.

VERS. 5.---»At vos contra me erigimini.« Id est, vosmetipsos redarguendos relinquitis, et me districtis sententiis increpatis. »Et arguitis me.« Quia qui eum justum ante flagella noverant, injustum esse ex ipsa jam sua percussione judicabant.

VERS. 6.---»Saltem nunc intelligite.« Hoc Dominus de illo dixerat (commovisti me adversus eum frustra) quod ipse de se asserit: quia non aequo judicio a Domino sit afflictus. Si enim vita ejus et flagella pensantur, non aequo judicio videtur afflictus: quia vero merita ejus ex flagellis cumulavit, Deus non injusto judicio Job afflixit. »Quia Deus non aequo judicio.« Astruendum igitur est, quod et Deus cum [Col. 0808B] Job recte egit, et tamen non mentitur, qui non aeque fieri dicit: alioquin diabolus vicit (in eo quod de beati viri culpa promiserat) quem Deus laudavit. Hoc non elatio, sed dolor extorsit. Bonus si in humili mente, exigente causa vel dolore, bona de se dicit, non peccat. »Et flagellis suis me cinxerit.« Cum tanta nos afflictio deprimit, ut nullius rei consolatione respirare animus possit, non jam flagellis solummodo ferimur, sed etiam cingimur, quia tribulationum verbere ex omni parte circumdamur.

VERS. 7.---»Ecce clamabo vim patiens.« (Ibid.) Deus quid nobis profuturum sit sciens, etc., usque ad qui nec agenda queunt discernere.

VERS. 8.---»Semitam meam circumsepsit, etc.« Circumseptam verberibus semitam suam vidit, cum [Col. 0808C] transire ad securitatem cupiens, evadere flagella non potuit: et quasi in calle cordis ignorantiae tenebras invenit, qui cur ita flagellaretur, penetrare non potuit.

VERS. 9.---»Spoliavit me gloria mea.« Plane haec Job conveniunt, etc., usque ad quibus ruentibus latius cadit exercitus.

VERS. 10.---»Destruxit me undique et pereo, et quasi evulsae arbori,« etc. Arbor vento impellitur ut cadat: sic infirmus minis ad injustitiam trahitur, et aeterna quae sperabat relinquit; et quia aliquando qui poenis territus justitiam relinquit, poenas tamen non evadit.

VERS. 11.---»Iratus est contra me.« Qui enim ita percutitur, ut vires ejus superentur, non hunc Deus [Col. 0808D] ut filium per disciplinam, sed ut hostem ferit per iram: unde et propheta: »Plaga inimici percussi te, castigatione crudeli (Jerem. XXX).« Et quia saepe maligni spiritus cordibus afflictorum multa suadent, et si quid boni est furantur, addit:

VERS. 12.---»Simul venerunt latrones.« Id est maligni spiritus, qui exquirendis hominum moribus occupantur: qui viam sibi in afflictorum cordibus faciunt, quando inter adversa quae exterius tolerantur, cogitationes quoque pravas immittere non desistunt. »Et obsederunt in gyro tabernaculum,« etc. In gyro tabernaculum obsident, etc., usque ad omne corpus ejus ulceribus attriverunt

VERS. 13.---»Fratres meos longe.« (Ibid.) Modo [Col. 0809A] voce Redemptoris utitur: ab eo longe facti sunt fratres, et noti recesserunt; quem tenentes legem prophetare noverant, et praesentem minime recognoscebant. Judaei etenim propinqui per carnem, et noti per legis instructionem, quasi obliti quem verbis legis per fidem prophetaverant, verbis perfidiae incarnatum negabant.

VERS. 15.---»Inquilini domus meae.« Id est sacerdotes, quorum origo in Dei servitio deputata, jam per officium in conditione tenebatur »ancillae.« Levitarum animae sunt ad secreta tabernaculi, quasi ad interiora cubiculi familiarius servientes. »Et quasi peregrinus fui, etc.« Quia a synagoga non est cognitus; unde et propheta: »Quasi colonus futurus es in terra, et quasi viator declinans ad manendum [Col. 0809B] (Jer. XIV).« Qui enim ut Dominus auditus non est, non possessor agri, sed »colonus« est creditus: »Qui quasi viator ad manendum declinavit,« quia paucos ex Judaea abstulit, et ad vocationem gentium pergens iter coeptum peregit.

VERS. 16.---»Servum meum vocavi.« Servus Judaicus populus fuit, timore obsequens; quem collatis muneribus, quasi emissis vocibus, ad se ducere statuit, sed non respondit, quia digna opera donis ejus reddere contempsit. »Ore proprio decorabat.« Qui autem ei tot praecepta, prophetarum ore mandaveram, ore proprio deprecabar: quia in carne monstratus, dum mandata vitae humiliter dixit, quasi superbientem servum ut veniret, rogavit.

VERS. 17.---»Halitum meum exhorruit uxor, etc.« [Col. 0809C] Uxor Domini, etc., usque ad quae carnalibus sensibus dedita incarnationis ejus mysterium non agnovit.

»Et orabam filios uteri.« Uterum Dei, consilium ejus debemus accipere; in quo ante saecula per praedestinationem concepti sumus, ut creati per saecula producamur. Oravit ergo filios uteri sui: quia eos quos condidit, incarnatus humiliter rogavit.

VERS. 18.---»Stulti quoque despiciebant, etc.« Quia dum legisperiti Deum despicerent, eorum incredulitatem turba populi secuta est. Relictis sapientibus, pauperes et stultos venerat quaerere: unde cum augmento doloris dicit »Stulti quoque;« pro quibus ergo stultitiam suscepi, Verbum caro factum, despiciebant me. »Et cum ab eis recessissem.« [Col. 0809D] Quasi accedebat ad cor populorum Dominus, cum eis miracula demonstraret: et quasi recedebat, cum nulla signa ostenderet, et a miraculis quiescenti, praebere fidem nolebant.

VERS. 19.---»Abominati sunt me, etc.« Scribae et legis doctores, etc., usque ad de eodem legis doctorum ordine sequitur: »Et quem maxime diligebam.« Ordo doctorum, qui prius in praedicatione serviens, maxime diligebatur: quem non solum ad non credendum, sed usque ad persequendum Deum turba secuta est. Et tunc factum est quod sequitur:

VERS. 20.---»Pelli meae consumptis.« In ossibus fortitudo, etc., usque ad passionis tempore juxta se mulieres invenit.

[Col. 0810A] »Carnibus« (GREG.) Quae ossi haeserant, dum discipuli, licet infirmi, veritatis fidem populis praedicarent. Et cum sanctae mulieres ea quae necessaria erant exteriora corporis subsidia praepararent, quasi pellis extra manebant in corpore.

»Et derelicta.« Dentes apostoli sunt; labia tantummodo circa dentes relicta sunt, cum de eo duo post mortem ejus ambulantes confabulari quidem noverant, sed praedicare jam eum, aut mordere infidelium vitia formidabant. Sed jam ad propria verba Job revertitur.

»Tantummodo.« Nec felicibus aliud est circa dentes quam labia: et sic patet hoc mystice dici.

VERS. 21.---»Miseremini mei.« Piorum est cum ab adversariis patiuntur, non tam ad iram quam ad [Col. 0810B] preces moveri. Tactum autem se manu Domini appellat, sicut ipse Satan dixerat: »Mitte manum tuam, et tange os ejus.«

VERS. 22.---»Quare persequimini me.« Tanto Deus justius aliena vitia percutit, quanto in se nihil habet vitiorum. Et est sensus: Ita me ex infirmitatibus meis affligitis, ac si ipsi more Dei de infirmitate nihil habeatis. »Sicut Deus.« Idem cum Deo agunt, quia hoc faciunt quod Deus omnipotens fieri permittit; sed non idem volunt: quia cum omnipotens Deus amando purgationem exhibet, injustorum pravitas saeviendo malitiam exercet. Vel, quasi non infirmi, qui non deberent increpare cum Deus percutit, ne addant dolorem dolori, sed consolari. Cum vero manus Domini cessat, tunc dignis [Col. 0810C] increpatio potest fieri. »Et de carnibus meis saturamini.« Quorum mens proximorum poenas esurit, saturari alienis carnibus quaerit. Vel, qui alienae vitae detractione pascunt alienis carnibus saturantur.

»Quis mihi tribuat, etc.« Dura quae sustinet, non vult per silentium tegi, sed exemplo ad notitiam pertrahi ut alii ad patientiam valeant aedificari.

»Quis mihi tribuat.« (Ibid.) Haec quoque Ecclesiae congruunt, etc., usque ad postea vero ipsum librum in laminam plumbi et in silicem dividit.

»Quis mihi det, etc.« Per stylum ferreum fortis sententia Patrum. Per plumbum Judeae populus gravis [Col. 0810D] peccato. Per silicem gentilitas figuratur. Cuncta ergo quae pertulit, forti sententia Patrum edoctus et Judaeae populus, et gentilitas agnovit. Quod in plumbo scribitur, citius deletur. In silice difficile sculpitur, sed manet: sic Judaea verba Dei cito recepit, et cito deseruit. Gentilitas vix recepit, sed recepta fortiter servavit.

VERS. 25.---»Scio enim quod Redemptor, etc.« Non ait conditor, sed Redemptor eam aperte denuntians, qui postquam omnia creavit, de captivitate passione sua nos redemit. Vivit autem qui inter manus impiorum occubuit.

»Et in novissimo die de terra surrecturus sum, et rursum, etc.« (Ibid.) Quia resurrectionem, etc., [Col. 0811A] usque ad quo flore sacerdos esse ostenditur, qui pro nobis interpellat.

VERS. 27.---»Quem visurus sum, etc.« (GREG.) Caro nostra post resurrectionem eadem erit et diversa. Eadem per naturam, diversa per gloriam. Eritque spiritalis, quia incorruptibilis et palpabilis: quia non amittet essentiam veracis naturae. »Ego ipse, et oculi mei conspecturi sunt, et non aliis.« Expresse indicat veritatem resurrectionis: non enim alius moritur et alius resurgit (ut qui dicunt invisibile et impalpabile corpus futurum sicut Eutychius dixit) sed idem ipse.

»Reposita est haec spes mea in sinu meo.« Nihil nos certius habere credimus, etc., usque ad unde protinus subdit:

[Col. 0811B] VERS. 28.---»Quare ergo nunc.« Perversi quia in lingua justi accusationem invenire appetunt, verbi radicem quaerunt, ex qua loquendi originem sumant, et ramos loquacitatis dilatent: sed tamen sanctus vir mala quae fugiant, miseratus ostendit.

VERS. 29.---»Fugite ergo.« (Ibid.) Faciem gladii fugere, est animadversionis districtae sententiam prius quam appareat, placare. »Et scitote esse judicium.« Omnis qui perverse agit, eo ipso quo hoc despicit, esse Dei judicium nescit.



CAPUT XX.

»Idcirco cogitationes.« (GREG. in Job., l. XV.) Ac si dicat: quia extremi judicii terrorem considero, idcirco cogitationum tumultibus in timore confundor. [Col. 0811C] »Et mens in diversa rapitur.« Quando modo mala quae agere neglexit, modo reprehensibilia in quibus est, modo recta quae sibi adhuc deesse conspicit, sollicito pavore perpendit. Isti ex societate Job noverunt quidem recte vivere, sed judicia Dei subtiliter pensare nescientes, justos hic non posse percuti credunt. Et ideo hunc suspicati sunt iniquum, et ad increpationem dilabuntur: ad quam tamen sub quadam reverentia descendunt. Unde iste subdit.

VERS. 3.---»Doctrinam qua, etc.« (Ibid.) Quibus moderate praemissis, etc., usque ad et hoc invenio quod »laus impiorum, etc.«

VERS. 4.---»Hoc scio a principio.« Si enim ab ipso humani generis exortu usque ad hoc tempus [Col. 0811D] mentis oculos ducimus, omne quod finiri potuit, quam breve fuerit, videmus.

VERS. 5.---»Et gaudium hypocritae.« Gaudium hypocritae in similitudinem puncti est. Nam sicut stylus in puncto, dum ponitur, levatur, sic hypocrita praesentis vitae laudem dum tangit, amittit.

»Ad instar puncti,« quia laetitia pertransit, poena permanet: apparet ad momentum, disparet in perpetuum.

VERS. 6.---»Si ascenderit,« id est, etsi coelestem vitam se agere simulat, etsi intellectum suum similem veris praedicatoribus ostentat, quasi sterquilinium tamen in fine perdetur, quia mens illius pro vitiorum suorum foetore damnabitur.

[Col. 0812A] VERS. 7.---»Et qui eum viderant, dicent.« (Ibid.) Qui hunc elatum viderunt, exstincto dicent, Ubi est? quia neque in hoc saeculo ubi elatus fuerat, apparet, neque in aeternitatis requie, de qua esse putabatur.

VERS. 8.---»Velut somnium avolans.« Vita hypocritae, etc., usque ad quia hominum favores dormiens videbat.

VERS. 9.---»Oculus qui eum viderat.« Locus hypocritae cor adulantium: ibi quippe requiescit, ubi favores invenit. Oculus ergo qui eum viderat non videbit, quia in morte amatoribus suis absconditur, qui eum consueverant admirando conspicere.

»Neque ultra intuebitur.« Quia linguae adulantium [Col. 0812B] hunc ad judicium favoribus non sequuntur.

VERS. 10.---»Filii ejus atterentur,« etc. Quia hi qui in hypocrisi ex ejus imitatione nascuntur, dum veritatis soliditatem non tenent, in cordis egestate deficiunt.

VERS. 11.---»Ossa ejus implebuntur.« Adolescentia hypocritae inchoatio pravitatis est, etc., usque ad omni soliditate vacuari ac deperire.

VERS. 12.---»Cum enim dulce fuerit.« (Ibid.) In ore cordis suavis est iniquitas, quam sub tegmine blandae locutionis operit. Malum enim in lingua, et non sub lingua esset, si loquens hypocrita malitiam aperiret.

»Parcet illi et non.« Malo quod diligit parcit, qui non hoc poenitendo persequitur; et non derelinquit, [Col. 0812C] sed cetat in gutture, quia sic servat in cogitatione, ut nunquam proferat in voce.

(BEDA.) Id est, palpat, fovet et nutrit malum suum, et delectans se in illo, nunquam poenitet ut ab eo discedat.

VERS. 14.---»Panis ejus in utero.« Plerumque hypocrita pane sacri eloquii erudiri studet, non ut eo vivat, sed ut doctus appareat; sed dum doctrinae verbum, quod male quaerit, prave intelligit, et in haereses labitur: contingit ei ut sicut de felle aspidum, sic moriatur de pane. Sed quia Dei eloquia, etiam si recte intelligat, in opere nequaquam servat, in praesenti vita perdit, ut nesciat quod agere voluit.

VERS. 15.---»Divitias.« Sacrae legis quas legendo [Col. 0812D] devoravit, obliviscendo evomet: quas Deus justo judicio de ejus memoria evellit.

»Caput aspidum.« (Ibid.) Aspis parvus est serpens, etc., usque ad velut ex lingua vipera occidit.

VERS. 17.---»Non videat rivulos.« (Ibid.) Rivuli fluminis sunt dona Spiritus sancti, etc., usque ad mysterium incarnationis Christi significat.

VERS. 18.---»Luet quae fecit omnia.« Persolvet enim in tormento ea quae hic illicita servavit desideria, nec in morte consumetur, sed ut sine fine crucietur, vivere sine fine compellitur, ut cujus vita hic mortua fuit in culpa, illic ejus mors vivat in poena. Dicat ergo, »luet quae fecit omnia,« nec tamen consumetur, quia cruciatur et non exstinguitur: moritur [Col. 0813A] et vivit, deficit et subsistit semper, et sine fine est.

VERS. 19.---»Quoniam confringens.« Domum pauperis confringit et nudat, quia eum quem per potentiam conterit, exspoliare per avaritiam non erubescit

VERS. 20.---»Nec est satiatus venter.« Venter quippe iniqui avaritia est, et in ipsa colligitur quidquid perverso desiderio glutitur. Liquet vero quia avaritia desideratis rebus non exstinguitur, sed augetur; nam more ignis cum ligna quae consumat acceperit, excrescit, et unde videtur ad momentum flamma comprimi, inde paulo post cernitur dilatari.

»Et cum habuerit quod concupierat.« Majoris [Col. 0813B] iracundiae est cum hoc tribuitur quod male desideratur, quia inde repentina ultio sequitur, quia hoc quoque obtinuit, quod Deo irascente concupivit.

VERS. 21.---»Non remansit de civitate ejus.« Percusso hypocrita, de cibo ejus nihil remanet, quia cum ad supplicia ducitur, a cunctis quae possederat alienatur.

»Propterea nihil, etc.« Quia de hac vita subtractus, ad judicem nudus vadit.

VERS. 22.---»Cum satiatus fuerit, arctabitur.« (GREG.) Cum multa congesserit arctatur; anxiatur enim qualiter acquisita custodiat.

»Aestuabit, et omnis dolor.« Hinc inde insidiatores metuit, etc., usque ad tanto facilius rapitur ad [Col. 0813C] tormentum. Sequitur:

VERS. 23.---»Utinam impleatur venter ejus, etc., pluat super illum bellum.« Bellum Deo pluere, etc., usque ad praevidere comtempsit.

VERS. 24.---»Fugiet arma.« (Ibid.) Surripit avarus aliena aliquando, etc., usque ad aeterni judicii se percussionibus ante ponit. Interim autem,

VERS. 25.---»Gladius eductus,« etc. Iniquus, dum prava in cogitatione machinatur, quasi gladius in vagina est. De vagina egreditur dum per iniquitatem malae operationis aperitur; eductus autem per seductorem, egrediens vero per propriam voluntatem,

»Vadent et venient,« etc. Maligni spiritus bonis mentibus sunt, etc., usque ad elatio de continentia [Col. 0813D] surrogatur, etc.

VERS. 26.---»Omnes tenebrae absconditae sunt.« Nam qui cuncta simul in effectu non explet, cuncta quae noceant in mente tacitus tenet.

»Devorabit eum,« etc. Ignis gehennae qui studio humano non succenditur, sed creatus est a Deo ab origine mundi.

»Affligetur relictus.« Iniqui tabernaculum caro est, quia ipsam laetus inhabitat, cum qua ejus spiritus cruciabitur. Boni non in carne gaudium suum ponunt, sed in coelo. Relictus a carne a qua abstrahitur, quam hic amavit, nec relinquere voluit: tunc propter tormenta relinquere volet, sed non poterit.

[Col. 0814A] VERS. 27.---»Revelabunt;« (Ibid.) quia hic nec bonis nec malis pepercit, eum in tremendo examine, justorum vita et peccatorum pariter accusabit.

VERS. 28.---»Apertum erit.« Cum omne malum, quod in conscientia ejus nascebatur, adveniente judice, ostenditur.

»Detrahetur in:« quia vindictae tempore raptus ad supplicia, ab aeterni judicis vultu separatur.

VERS. 29.---»Haec est pars hominis impii.« Cum enim Dei justitia supplicium a reprobis pro perversis actibus exigit, eis mala usque ad verborum retributionem reddit.



CAPUT XXI.
[Col. 0814B]

VERS. 4.---»Nunquid contra.« Beatus Job, si Deo placens hominibus displiceret, causas tristitiae nullas haberet; sed quia se Deo displicuisse per flagella praesentia credidit, anceps factus de ante acta vita, jam animum ad tristitiam vocavit: qui si flagellis absentibus contra hominem de vitae suae meritis disputaret, nequaquam contristare debuisset.

»Nunquid contra hominem.« Quasi nondum hypocrita, si cum hominibus de vita mea agerem, non timerem: quibus si displicerem, non curarem; sed quia cum Deo, merito tristor. »Vos autem attendite me,« quasi Deum, sed non vos timeo.

VERS. 5.---»Attendite,« id est considerate quae egi, et admiramini in his quae patior.

[Col. 0814C] »Et superponite digitum ori vestro,« id est locutioni vestrae discretionis virtutem adjungite.

VERS. 6.---»Et ego quando recordatus fuero.« (Ibid.) Quia actuum suorum oblitus non erat, etc., usque ad contra ejus dicta subjungit:

VERS. 7.---»Quare ergo impii vivunt.« Sublevantur honoribus, confortantur rebus, quia eos patientia divina tolerat.

»Confortatique divitiis,« etc., ut diu in eis subsistere permittantur; sed quia sunt quibus haec habere poena est, quia haeredes quibus haec relinquent, non habent. Subdit:

VERS. 8.---»Semen eorum permanet.« In augmentum felicitatis cum patrimonio dantur haeredes.

[Col. 0814D] »Coram eis.« Ne qua necessitas saltem oculis subtrahat ea in quibus animus exsultat; sed ne in eis sterilibus genus exstinguatur, addit:

»Propinquorum turba et nepotum in conspectu eorum.« Ecce dicuntur eis esse vita, honores, divitiae, filii, nepotes: sed si intus domestica cura ureret, non esset laeta haec felicitas, unde subdit:

VERS. 9.---»Domus eorum securae sunt, et pacatae, et non est.« Quae enim esset supradicta, felicitas, si laeta non esset? Si intus prospera, in agris quoque.

»Bos eorum concepit.« Dominis gregum prima est felicitas, etc., usque ad unde fecunditas familiae subditur:

[Col. 0815A] VERS. 11---»Egrediuntur quasi greges.« Ut sicut majora ad habendum concessa sunt, ita multi germinent ad custodiendum.

»Et infantes eorum exsultant lusibus.« Sed ne illum lusum vilem crederemus, ait:

VERS. 12.---»Tenent tympanum et citharam.« Quasi cum domini honoribus et rebus tument, subjecti in ludicris actibus gaudent.

VERS. 13.---»Ducunt in bonis dies suos.« Quia omnis longitudo vitae praesentis punctus esse cognoscitur, cum fine terminatur. Quidquid enim transire potuit, subitum fuit.

»Et in puncto ad inferna descendunt.« Sed finis est pessimus; ecce quo tendebat, quia praesentis vitae prosperitas non est testis innocentiae, quia et [Col. 0815B] hac usi pereunt, et flagellati liberantur, quod est contra amicos Job.

VERS. 14.---»Qui dixerunt Deo: Recede a nobis.« (GREG.) Dicunt Deo: Recede a nobis, qui ei ad se praebere aditum recusant, eumque pravis actibus impugnant.

»Scientiam viarum tuarum.« Via Dei pax, humilitas, patientia est: quae qui despiciunt, dicunt: Scientiam viarum tuarum nolumus.

VERS. 15.---»Quis est Omnipotens?« etc. »Dixit enim insipiens in corde suo: Non est Deus.«

»Et quid nobis prodest si oraverimus?« Iniqui qui non Deum, sed exteriora dona quaerunt, cum eadem sevientibus deesse conspiciunt, ipsi servire [Col. 0815C] contemnunt.

VERS. 16.---»Verumtamen quia non sunt.« Bona in manu habet, qui despiciendo temporalia, sub dominio mentis premit. At quisquis ea nimie diligit, se magis illis quam ipsa sibi supponit.

»Consilium eorum longe.« Consilium impiorum est terrenam gloriam quaerere, aeternam negligere. Sed quia in hac vita non continue prosperantur, sequitur:

VERS. 17.---»Quoties lucerna impiorum exstinguetur.« Saepe impius lucernam suam filiorum vitam aestimat; sed cum filius qui nimie amatur subtrahitur, lucerna impii, quae videbatur, exstincta est; sic est et de opibus atque honoribus.

Et superveniet eis inundatio.« Inundatio impiis [Col. 0815D] supervenit, cum dolorum fluctus exaliqua adversitate patiuntur.

»Et dolores dividet,« etc. Qui aeternos dolores impio servat, et hic aliquando ejus mentem temporali dolore transverberat; quia enim hic et illic percutit, furoris sui super impium dolores dividit, ut duplici contritione conteratur.

VERS. 18.---»Erunt sicut paleae.« Quia irae Dei flatu subito levantur atque asportantur ad ignem:

»Et sicut favilla quam,« quia eos ad aeterna supplicia turbo rapiens asportat.

VERS. 19.---»Deus servabit filiis illius.« Quia qui parentis iniquitatem imitatur, etiam ejus delicto constringitur.

[Col. 0816A] »Et cum reddiderit.« Nescit enim impius mala quae fecit, nisi cum puniri coeperit.

VERS. 20.---»Videbunt oculi ejus.« Quia ita iniquitate duruerat, ut nec in ipsis metueret feriri quae amabat, dummodo quae perverse cogitaverat, expleret: de qua obduratione subjungitur:

VERS. 21.---»Quid enim ad.« Non quod in inferno non cogitet de cognatis, etc., usque ad ne quis discutere praesumat, sequitur:

VERS. 22.---»Nunquid Deum quispiam docebit scientiam?« id est nobiscum nil injuste agit, qui et subtiliorem nobis angelicam naturam juste judicavit, unde nihil restat conqueri.

VERS. 23.---»Iste moritur.« Ecce ponit illa in quibus Omnipotentis secretum quis discutiat, quaerendo [Col. 0816B] cur haec ita esse permittat. Superficies litterae satis patet per se. Quod autem dicit:

VERS. 24.---»Viscera ejus plena sunt adipe.« Adeps quippe ex abundanti cibo est, etc., usque ad ecce dives inaniter gaudet, pauper inanius affligitur.

VERS. 26.---»Et tamen simul in pulvere dormient.« (Ibid.) Quae cura de dissimili vita, prospera vel adversa, cum similis finis in pulvere? Illa vita cogitanda, ubi cum resurrectione ad dissimilem finem pervenitur, ubi felix ad poenas, afflictus transit ad requiem.

»Et tamen simul in pulvere.« Id est, in terrenis desideriis oculos mentis claudent:

»Et vermes,« qui de carne, id est carnales curae [Col. 0816C] premunt, quod non in Job, qui nec de habitis tumuit, nec de amissis anxius fuit. Sed illi hoc putant, quare subjungit:

VERS. 27.---»Certe novi cogitationes vestras.« Quem enim percussum viderunt, etc., usque ad nec perfecte ad aeterna transeunt, unde addit:

VERS. 29.---»Interrogate quemlibet de via.« Viator dicitur qui praesentem vitam, viam sibi esse et non patriam attendit, qui in dilectione praetereuntis saeculi cor figere despicit, sed aeterna petit.

VERS. 31.---»Quis arguet coram eo vias ejus.« Cum de omnium malorum corpore loqueretur, etc., usque ad nec Elias, nec Enoch suis viribus, sed Dei.

VERS. 32.---»Ipse ad sepulcra.« Hoc in vita, etc., usque ad quia in pravorum tantum cordibus recipietur.

[Col. 0816D] »Et in congerie.« Quia in congregatione peccantium astutiae suae insidias exerit; quoniam autem multi sunt mali, recte congeries nominantur.

VERS. 33.---»Dulcis fuit.« Cocytus, luctus infirmantium dicitur, etc., usque ad signantes quod ibi sit luctus iniquus.

»Et post se omnem.« (Ibid.) Homo humana sapiens hic intelligitur; post se omnem hominem trahit, quia cunctos, quos carnales invenerit, sub suae ditionis jugum rapit: qui et nunc priusquam appareat, innumerabiles trahit, etsi non omnes, quia multi a carnalitate retrahuntur.

VERS. 34.---»Quomodo igitur consolamini, etc.« [Col. 0817A] Quoniam si iniquus in hac vita permittitur prosperari, quod de Antichristo ostensum est, necesse est ut electus debeat sub flagelli freno retineri.

»Cum responsio vestra,« etc. Eum enim consolari non poterant, in quo suis sermonibus veritati contraibant. Nam cum hunc hypocritam dicerent, quoniam mentiendo culpam perpetrabant, afflicti justi poenam augebant; quia diligentem veritatem torquet culpa alienae fallaciae.



CAPUT XXII.

VERS. 1, 2.---»Respondens, etc. Nunquid Deo.« (GREG., in Job., l. XVI.) Qui contra veritatis verba deficiunt, etiam nota replicant, ne tacendo victi videantur; unde Eliphaz beati Job sermonibus pressus, [Col. 0817B] ea dicit quae nullus ignorat; ait enim:

»Nunquid Deo comparari?« In comparatione etenim Dei scientia, etc., usque ad quasi descendendo subjungit.

VERS. 3.---»Quid prodest?« In omni quippe quod bene agimus, etc., usque ad adhuc adjungit Eliphaz quod nullus ignorat.

VERS. 4.---»Nunquid timens arguet te?« Quis hoc vel desipiens sentiat, quod Deus ex timore nos arguat, et ex metu contra nos judicium suum proponat? »Nunquid tibi arguet?« Qui verba sua metiri nesciunt, ad otiosa dicta dilabuntur.

VERS. 5.---»Et non propter malitiam tuam plurimam.« A verbis otiosis, etc., usque ad sed semper ad deteriora descendat. Nam sequitur.

[Col. 0817C] VERS. 6.---»Abstulisti enim pignus.« Haec ad litteram aperta sunt, etc., usque ad vel dona spiritualia perdunt, qui ad te veniunt.

VERS. 9.---»Viduas.« Dicunt haeretici plebes, etc., usque ad pro peccatis dicunt retribui er? Et hoc est, »Propterea circumdatus es laqueis.«

VERS. 11.---»Et putabas te.« Quasi diceret, etc., usque ad sicut unda super undam.

VERS. 12.---»An non cogitas quod Deus.« Quasi, an ideo, etc., usque ad quia stulto judicio solos se sapientes putant.

VERS. 15.---»Nunquid semitam?« Sicut semita Redemptoris humilitas, ita semita saeculorum superbia. Saeculorum itaque semitam viri iniqui calcant, qui per hujus vitae desideria in elatione perambulant.

[Col. 0817D] VERS. 16.---»Qui sublati sunt ante tempus suum; nisi quod omnes.« Qui praesentem vitam diligunt, etc., usque ad et mutatur sententia, sed non consilium aeternum.

»Et fluvius subvertit fundamentum eorum.« Iniqui dum praesentia esse fugitiva non intuentur, etc., usque ad quia cursus mutabilitatis statum in eis subruit perversae constructioni.

VERS. 18.---»Cum ille implesset.« Malorum domos Dominus implet, quia etiam ingratis sua dona non denegat.

»Quorum sententia procul.« Hoc etiam Job, etc., usque ad optat esse malorum dissimilis.

[Col. 0818A] VERS. 19.---»Videbunt justi,« iniquorum interitum.

»Et laetabuntur.« Cum districto judici perfecta jam securitate inhaeserint. Nunc enim reprobos prospiciunt et gemunt.

VERS. 20.---»Nonne succisa.« Hic iniqui erecti sunt, etc., usque ad vel a conspectu judicis ad gehennam pertrahuntur.

»Et reliquias eorum devoravit.« Quia et si hic carnem relinquant, in resurrectione recipient, ut in carne ardeant in qua peccaverunt.

VERS. 21.---»Acquiesce igitur.« Culpa superbiae est, docere meliorem, quod saepe haeretici faciunt catholicis.

VERS. 23.---»Si reversus fuerit.« Quia a justitiae [Col. 0818B] aedificatione destructus es.

»Et longe facies.« Corpus animae accipitur tabernaculum et mens cogitationum. Et est sensus: Si ad Deum post errata revertaris, in cogitatione et in opere mundaberis.

VERS. 24.---»Dabit pro terra.« Per terram infirmitas actionis, per silicem fortitudo signatur, per torrentes aureos doctrina intimae claritatis. Ad se ergo conversis pro terra dat »silicem« robusti operis, et »pro silice torrentes aureos.«

»Pro.« Quia pro robusto opere doctrinam multiplicat clarae praedicationis.

(BEDA.) Hoc dicit, quod si propitiato sibi Domino, etc., usque ad sunt argentum igne examinatum.

VERS. 25.---»Eritque Omnipotens contra.« [Col. 0818C] (Ibid.) Saepe cum sacris eloquiis intendimus, malignorum spirituum insidias graviter toleramus. Et est sensus: dum malignos spiritus a te repulerit, divini in te eloquii talentum lucidum excrescet.

VERS. 26.---»Tunc super.« Super Omnipotentem deliciis affluere est in amore illius epulis sacrae Scripturae satiari.

»Et elevabis ad Deum.« Ad Deum levare faciem, est cor ad sublimia investiganda attollere.

VERS. 27.---»Et vota tua reddes.« Qui vota vovit, sed pro infirmitate solvere non valet, ei ex peccati poena hoc agitur, ut volenti bonum posse subtrahatur: cum vero ea, quae obsistit, culpa detergitur, fit protinus ut votum possibilitas sequatur.

[Col. 0818D] VERS. 28.---»Decernes.« Res decernitur et venit, cum virtus, quae ex desiderio appetitur, largiente Domino etiam per effectum prosperatur.

»Et veniet.« Eadem promittunt haeretici afflictis, si eos sequantur.

»Et in viis.« In viis justorum lumen splendere est per mira opera virtutum signa suae claritatis aspergere.

VERS. 29.---»Qui enim humiliatus.« Quia qui se humiliat, exaltabitur.

»Et qui.« Quantum per membrorum ministerium deprehendi potest, prima ostensio superbiae in oculis esse solet.

VERS. 30.---»Salvabitur innocens.« Quia quando [Col. 0819A] hic pervenit gratia ut innocens fiat, cum ad judicium ducitur, ex merito remuneratur.



CAPUT XXIII.

VERS. 1.---»Respondens autem Job dixit: Nunc quoque in amaritudine.« (GREG.) Mens justi in amaritudine est semper, etc., usque ad qui per dulces sermones seducere quaerunt.

VERS. 2.---»Et manus plagae meae.« Manus autem plagae est fortitudo percussionis, sed quia ex adversitatibus, justi plus sitiunt faciem auctoris, sequitur:

VERS. 3.---»Quis mihi tribuat.« Electi, cum contra votum quaelibet agi conspiciunt, ad occulta Dei judicia recurrunt, ut in eis videant quia inordinate [Col. 0819B] intus non disponitur, quod inordinate foris currere videtur. Et hoc est, quod subdit:

»Inveniam illum.« Ut est: quod modo differt Deus, ut plus desideretur.

»Et veniam usque ad solium ejus.« Solium sunt angeli, etc., usque ad dum meliora disponere Deum vident, unde:

»Ponam coram Deo judicium.« Coram Deo judicium ponere, etc., usque ad occultus nunc et tacitus judex quam terribilis post appareat, considerare.

VERS. 4.---»Os meum replebo.« Quia dum examen judicis contra se contemplatur, amare se poenitentiae invectione persequitur.

VERS. 5.---Ut sciam verba quae,« etc. Cum enim [Col. 0819C] culpas poenitendo persequimur, quid nobis de eis judex in suo examine dicere possit invenimus, quod nescit, quia mala sua negligit.

VERS. 6.---»Nolo multa fortitudine contendat.« Quis enim in examine inveniri justus valeat, si secundum suae fortitudinis majestatem vitam hominum discutiat Deus: quamlibet enim justus si districte judicatur, mole magnitudinis premitur, unde subdit:

»Nec magnitudinis.« Quasi diceret: Si secundum fortitudinem suam mecum contenderet, mole sua me premeret. Et nota, quia dum fortitudinem vitat, infirmitatem incarnationis optat, unde subdit:

VERS. 7.---»Proponat aequitatem.« Mediator Dei et hominum, etc., usque ad absolutionis meae judicium [Col. 0819D] victor excludam.

VERS. 8.---»Si ad orientem.« (Ibid.) Ac si dicat: Filium incarnatum, etc., usque ad Sed nec in his omnibus plene se anima cognoscit, unde:

VERS. 10.---»Ipse vero scit viam.« Id est videre non valeo videntem me.

»Et probavit.« Non elatus comparat se auro, sed sua humiliter considerat, quod licet omni justo. Et hoc est: »Et proba me quasi aurum.« Exustione enim tribulationis, et subtrahuntur vitia, et augentur merita.

VERS. 11.---»Vestigia ejus secutus est.« Beatus Job in futura operatione, etc., usque ad quasi ad exemplum sibi propositum recurrit.

[Col. 0820A] VERS. 12.---»Et in sinu meo abscondi.« In sinu cordis verba oris ejus abscondimus, quoniam mandata ejus non transitorie, sed implenda opere audimus, et si verba in opere prodeunt, latent tamen in corde. Si intus non elevatur animus, sed si laus extra quaeritur, tunc sermo Dei in sinu non occultatur.

VERS. 13.---»Ipse enim solus est.« Principaliter et immutabiliter. Solus enim per se est, qui omnia agit, in quibus est ipse timendus, non quae patimur. De cujus immutabilitate subdit:

»Et nemo avertere.« Quia semel fixa judicia mutari nequaquam possunt.

»Et anima ejus.« Ea ipsa vis qua cuncta disponit, anima illius appellatur.

[Col. 0820B] VERS. 14.---»Cum expleverit.« Explet in me voluntatem suam, quia multis me percussionibus affligit. Sed »multa similia praesto sunt ei,« quia si ferire cogitat, adhuc invenitur, ubi plaga crescat.

VERS. 15.---»Et idcirco a facie.« Rectitudinis pavore concutitur, cum se reddentis rationibus conspicit non esse idoneum, si districte judicetur.

VERS. 16.---»Deus mollivit.« Virtutem ergo suae fortitudinis non sibi, sed auctori tribuit.

»Conturbavit me.« Nunquam secura sunt corda justorum, sed turbata timore judicis, quae tamen consolantur donis quae acceperunt, unde: »Non enim perii.« Flagella justorum vel praeterita purgant, vel futura peccata avertunt, quod non in Job, sed virtus augetur.

[Col. 0820C] VERS. 17.---»Non enim.« Ille in flagello positus a salute corporis propter imminentes tenebras perit, qui pro transactis percutitur, ut a futuris suppliciis abscondatur.



CAPUT XXIV.

VERS. 1.---»Qui autem.« Quia etsi jam per fidem Deum novimus, qualiter tamen sit ejus aeternitas sine praeterito vel futuro, non videmus. Beatus Job ne plus sapiat quam oportet sapere, dies Domini non posse comprehendi testificans, ad haereticorum mox superbiam respectum mentis convertit: qui alta sapere appetunt, de quibus sequitur:

VERS. 2.---»Alii terminos.« Quos, aliorum nomine, etc., usque ad et doctrinis pestiferis ad interficiendum [Col. 0820D] nutriunt.

VERS. 3.---»Asinum pupillorum.« Pupillos dicit, electos, etc., usque ad a ministerio bonorum repellunt.

»Et abstulerunt.« Vidua dicitur Ecclesia, etc., usque ad ut eorum etiam sequaces trahant, unde subdit:

VERS. 4.---»Subverterunt pauperum.« Nonnunquam hi qui mansueti atque humiles videntur, si servare discretionem nesciunt, exemplis aliorum cadunt.

VERS. 5.---»Alii quasi onagri.« Sunt enim haeretici qui populis admisceri refugiunt, sed secessum vitae secretioris petunt, et eo amplius peste suae persuasionis [Col. 0821A] inficiunt, quo quasi ex vitae meritis reverentiores videntur. Onagris autem comparantur, qui in suis voluptatibus dimissi a vinculo fidei rationis sunt alieni.

»Egrediuntur.« Non enim Dei, sed opus suum peragunt, dum non recta dogmata, sed propria desideria sequuntur.

»Vigilantesque ad praedam.« Ad praedam vigilant, qui verba justorum ad proprium sensum semper rapere conantur, ut per hoc perversis filiis panem erroris parent.

VERS. 6.---»Agrum non suum.« Agri vel vineae nomine Ecclesia signatur, quam perversi praedicatores demetunt, et auctorem ejus in membris suis opprimendo vindemiant: qui Creatoris gratiam persequentes, [Col. 0821B] dum quosdam de illa, qui recti videbantur, rapiunt, quid aliud quam spicas vel botros animarum tollunt?

VERS. 7.---»Nudos dimittunt homines.« Sicut vestimenta corpus, sic bona opera protegunt animam. Haeretici itaque cum quorumdam bona opera destruunt, vestimenta tollunt.

»Quibus non.« Operimentum ad justitiam pertinet, etc., usque ad sine veste boni operis moriantur.

»Quos imbres montium rigant.« Id est fluenta praedicatorum satiant.

»Et non habentes.« Lapides dicit fortes viros, etc., usque ad lapides amplexantur?

VERS. 10.---»Nudis et incedentibus absque vestitu.« [Col. 0821C] Qui nec bona nec mala operatur, etc., usque ad quasi aristarum paleas subtrahimus, ut medulla spiritus reficiamur.

VERS. 11.---»Qui calcatis torcularibus.« (GREG.) Qui Ecclesiam persequuntur, etc., usque ad in eorum actibus quasi in meridie quiescunt.«

VERS. 12.---»De civitatibus fecerunt vi gemere.« Quia civitates a conviventibus populis, etc., usque ad eos qui per viam Dei non fluxe, sed viriliter currunt.

VERS. 13.---»Et anima vulneratorum clamavit.« Vulneratur anima justorum, cum fides infirmorum turbatur; clamat autem, dum alieno lapsu tabescit.

»Ipsi fuerunt rebelles lumini.« Lumini rebelles [Col. 0821D] sunt, qui sua desideria sequendo bonum despiciunt quod noverunt.

»Nescierunt vias ejus.« Qui enim prius sciendo rebelles sunt, postmodum caecantur, ut nesciant.

»Nec reversi sunt.« Angustior est semita quam via. Qui autem manifestiora agere contemnunt ad subtiliora intelligenda non perveniunt; exspectavit autem Deus, ut per ejus semitas pergerent; sed utinam per eas vel reverti voluissent, ut vitae itinera quae noverunt per innocentiam, saltem tenerent per poenitentiam.

VERS. 14.---»Mane primo consurgit homicida.« Quia perversus quisque in prosperitate praesentis vitae (quae per mane designatur) humilium vitam deprimendo [Col. 0822A] interimit, et in adversitate et dejectione positus (quae per noctem designatur) per iniqua consilia latenter laedit ut fur.

VERS. 15.---»Oculus adulteri.« Hoc de haereticis dicitur: Sicut enim is qui adulterium facit carnem alienae conjugis sibi illicite conjungit: ita haeritici, cum fidelem animam in suo errore rapiunt, quasi alienam conjugem tollunt.

»Et operiet vultum suum.« Vultus humani cordis est similitudo Dei, quem perversus operit, ut cognosci a districto judice nequeat cum vitam suam malis actibus confundit, unde dicet: »Nunquam novi vos.«

VERS. 16.---»Perfodit.« Domorum nomine, etc., usque ad perversa loqui minime audebant

[Col. 0822B] »Sicut in.« Quia cum justos conspicerent in prosperitate, quoniam loqui non poterant, ad maligna contra eos consilia vacabunt.

VERS. 17.---»Si subito.« Cum enim justos ad regendae potestatis viderint culmen erumpere, perturbantur. Hi gaudent de dejectione bonorum, sed »si subito apparuerit aurora,« id est, si ad regimen veniunt boni, »arbitrantur umbram mortis,« quia quae perverse egerunt puniri, timent, corrigi nolunt, sed laxe ire eligunt et in culpa gaudere, unde dicit

»Et sic in.« Quia ita gaudent in nocte peccati, ac si eos lux justitiae circumfundat; vel, in praesenti caecitate ita laeti sunt, ac si jam aeternae patriae luce perfruantur.

VERS. 18.---»Levis est super faciem aquae.« [Col. 0822C] Aquae superficies huc atque illuc, etc., usque ad unde crebro sententia ad eum redit qui est auctor mali.

»Maledicta sit pars.« (Ibid.) Quisquis in vita praesenti recta agit, etc., usque ad in reatu tamen maledictionis aeternae tenetur.

»Nec ambulet per viam vinearum.« Ille per viam vinearum ambulat, qui universalis Ecclesiae praedicatorem pensans, neque a fidei, neque a bonorum actuum rectitudine declinat.

VERS. 19.---»Ad nimium calorem transiet.« Iniquitas frigori comparatur, etc., usque ad ut credat recta praedicantibus addit:

VERS. 20.---»Et usque ad inferos peccatum illius.« Peccatum usque ad inferos deducitur, quod [Col. 0822D] ante finem vitae non emendatur.

VERS. 21.---»Dulcedo illius.« Quia naturae vermium est, etc., usque ad tabes et fetor putredinis amatur.

»Non sit in recordatione.« Deus pravorum vitam intuetur et obliviscitur, quia quod per districtionem sententiae judicat, quantum est ad memoriam misericordiae ignorat.

VERS. 22.---»Pavit enim sterilem.« Hoc loco sterilis caro nominatur: quae dum sola praesentia appetit, bonas gignere cogitationes nescit:

»Et viduae.« Vidua anima dicitur, etc., usque ad deservire contemnit.

VERS. 23.---»Detraxit fortes.« In fortitudine [Col. 0823A] suae pravitatis fortes detrahit, cum per sui erroris astutiam potentes hujus mundi rapit.

»Et cum steterit.« Stat in hoc mundo perversus praedicator, quousque terreno vivit in corpore, sed vitae suae credere renuit, quia de Deo vera cognoscere contemnit.

»Oculi autem ejus.« (GREG. in Job., l. XVII.) Vias suas peccator intuetur, quia sola cogitare, sola cernere nititur, quae sibi ad commodum temporale suffragentur.

VERS. 24.---»Elevati sunt ad modicum.« Subsistere enim nequeunt, qui ab aeterna soliditate dividuntur.

»Et humiliabuntur sicut omnia.« Omnia profecto terrena. Et est sensus: Stare nullo modo queunt, [Col. 0823B] quia ipsa quoque fugiunt quibus innituntur: dumque temporalia diligunt, cum his et temporis volubilitate percurrunt.

»Et sicut summitates spicarum,« etc. Spicarum summitates aristae sunt, etc., usque ad triturae ultimae fortitudine frangitur, et grana apparent.

VERS. 25.---»Quod si non est ita,« etc. (Ibid.) Sensus est: Ita sunt cuncta ut protuli, etc., usque ad non est dignum tamen ut a pravis judicetur.

»Quis me potest arguere esse mentitum.« Quasi diceret: Quae loquor, ponere ante judicem non valetis, quia ejus vobis faciem peccantes absconditis. Verba fallacia ante Deum ponit, qui ea apud se conspectu veritatis examinat, qui, considerato intimo judice, exteriora pensat.



CAPUT XXV.
[Col. 0823C]

VERS. 1.---»Respondens autem,« etc. (Ibid.) Quia Job multa dixit, etc., usque ad quae jure ejusdem potentiae quando careat, nescit?

VERS. 2.---»Qui facit concordiam.« In concordiam componuntur summa, etc., usque ad quod obtinere non valent nunquam volunt.

VERS. 3.---»Nunquid est.« In cognitione humana superiorum numerus spirituum non est, quia quanta sit illic frequentia invisibilis exercitus, nescit: qui milites dicuntur, quia decertant contra aereas potestates, non labore, sed imperio.

»Et super.« Quia militum eorumdem sive electorum virtus non propriis viribus, sed supernae gratiae [Col. 0823D] infusione roboratur: quae si in corde nostro non surgeret, profecto mens nostra in tenebris maneret, unde subdit:

VERS. 4.---»Nunquid justificari.« Quia per mulierem culpae subditam nascitur homo, reatus primi infirmitas in prole propagatur.

VERS. 5.---»Ecce enim.« Per lunam Ecclesia, per stellas singulorum bene viventium animae designantur: qui culpas subigere perfecte desiderant. Sed quousque corruptione carnis astringuntur, ejus vinculis ligantur, »quanto magis homo putredo!«

VERS. 6.---»Et filius,« ac si dicat, etc., usque ad sicut ex homine filius hominis, ita ex putredine nascitur vermis.



CAPUT XXVI.
[Col. 0824A]

VERS. 1.---»Respondens autem Job.« Finitis amicorum verbis, jam in extremis Job, contra eos acutius surgit, ut mos est peritis, in conclusione fortiora servare.

(Ibid.) »Cujus adjutor? Nunquid imbecillis.« Adjuvare imbecillem charitatis est; adjuvare potentem velle, elationis est. Et est sensus: dum eum juvare intendis, sub cujus magnitudine succumbis: quod impendis solatium de ostentatione est, non de pietate.

VERS. 3.---»Cui dedisti.« (Ibid.) Consilium dare stulto charitatis est, consilium dare ipsi sapienti perversitatis est, unde sequitur:

[Col. 0824B] »Et prudentiam,« etc. Omnis qui prudentia recta est, plurima non est: quia non plus appetit sapere quam oportet sapere.

»Plurimam.« Ultra modum, ut qui prae aliis videri appetunt doctiores, unde fit ut immoderati etiam fatua loquantur, unde excessus prudentiae subditur:

VERS. 4.---»Quem docere.« Spiramento vivimus sine quo non sapimus, sed per quod. Qui ergo dat vitam, dat et sapientiam.

»Spiramentum. (AUG.)« Sicut non possumus non de nostra natura, etc., usque ad quia non creatus creatum.

»Nonne eum qui.« (Ibid.) Baldath quia Job flagellatum, etc., usque ad per sententias expandit dicens:

[Col. 0824C] »Ecce gigantes gemunt sub aquis.« Postquam repressit tumorem sapientiae, etc., usque ad quo in altum se erigit.

VERS. 5.---»Et qui habitant cum.« Pariter gemunt hi qui talibus sociantur, quia ipsi etiam laboris eorum participatione deprimuntur; et quia desideratae celsitudines sine peccatis nequeunt administrari, et malum quod agitur divinae irae non absconditur.

VERS. 6.---»Nudus est infernus.« Inferni et perditionis nomine diabolum et omnis damnationis ejus socios designat.

VERS. 7.---»Qui extendit.« (Ibid.) Aquilonis nomine diabolus appellatur, qui ut corporis frigore gentium corda constringeret, dixit: Sedebo in monte [Col. 0824D] testamenti in latere aquilonis. Qui super vacuum extenditur, quia illa corda possidet quae divini amoris gratia non possidentur.

»Et appendit terram.« (Ibid.) Terrae nomine Ecclesia designatur, etc., usque ad »Omnes gentes velut nihilum et inane reputatae sunt.«

VERS. 8.---»Qui ligat.« (Ibid.) Initia nascentis Ecclesiae narrat dicens, etc., usque ad de immensitate ejus auditores opprimerent.

VERS. 9.---»Qui tenet vultum.« In vultu cognitio demonstratur. Solii ergo ejus vultus tenetur, quia a nobis in hac vita regni ejus gloria non cognoscitur. Super quod expandi nebula dicitur, quia sicut est, illa coelestis gloria non videtur.

[Col. 0825A] »Vultum solii.« Solium est majestas ejus, vel angeli, qui modo non plene possunt congnosci; vel nos ipsi, quorum vultus, id est scientia, progredi prohibetur ad altiora: super quos nebula, in quibus occulta exerit judicia, unde subdit:

VERS. 10.---»Terminum circumdedit aquis.« Quia humani generis scientiam moderatur, ut quousque vicissitudines alternantium temporum transeunt, perfecte ad cognitionem claritatis intimae non pertingant.

VERS. 11.---»Columnae.« (GREG. MAG.) Columnas coeli sanctos angelos, vel summos Ecclesiae praedicatores appellat.

VERS. 12.---»In fortitudine.« (Ibid.) Quia incarnato Domino discordantia in Ecclesia corda concorditer [Col. 0825B] credunt.

»Et prudentia ejus.« Prudentia, non virtute percussus est antiquus hostis, quia dum audacter olim Christum, in quo sibi nihil competebat, appetiit, jure hominem, quem et juste tenebat, amisit. Sed Domino occiso, quae praedicatoris gloria sit secutura, sequitur:

VERS. 13.---»Spiritus ejus ornavit coelos.« Quia praedicatores nisi promissa Paracleti dona susciperent, nullo fortitudinis decore claruissent.

»Et obstetricante manu ejus.« Antiquus hostis, qui homini ore colubri locutus est, qui tortuosus dicitur, quia in veritatis rectitudine non stetit; hic obstetricante manu Domini ejectus est ab Ecclesia. In paucis autem sententiis primi adventus Dominici [Col. 0825C] ordinem retulit, sed secundum subdit valde esse timendum.

VERS. 14.---»Et ecce haec ex parte dicta sunt viarum.« (Ibid.) Viarum nomine, etc., usque ad velut tenuis gutta superni liquoris ad nos emanat.

»Et cum vix parvam.« Ac si dicat: Si humilitatis illius admiranda vix ferimus, terribilem adventum majestatis ejus qua virtute tolerabimus?



CAPUT XXVII.

VERS. 1.---»Addidit quoque,« etc. (GREG. in Job., l. XVIII.) Ecclesia duobus modis patitur amara ab hostibus: vel verbis, ubi exercetur ejus sapientia; vel gladiis, ubi probatur patientia. Nunc de ea persecutione ait ubi lacessitur falsis assertionibus.

VERS. 2.---»Vivit Deus.« Sunt qui adversa patientes, [Col. 0825D] Deum esse non credunt: nonnulli Deum esse aestimant, sed res humanas minime curare. Iste in typo Ecclesiae positus in afflictione, ut Deum esse fateretur, ait: »Vivit Deus.« Ut vero res humanas curare eum perhiberet, subdit: »Qui abstulit judicium meum,« etc.

VERS. 4.---»Non loquentur labia mea.« (Ibid.) Quod prius iniquitatem, etc., usque ad meditari studiosae pravitatis.

VERS. 5.---»Absit a me.« Quia dicit Salomon: »Qui justificat impium, et qui condemnat justum, uterque abominabilis est ante Deum.« Et hoc est: »Absit a me.« Ab innocentia enim recederet, si bona de illis malis aestimaret.

[Col. 0826A] VERS. 6.---»Justificationem meam.« (Ibid.) Coeptam justificationem desereret, si in peccantium laudem declinaret. Bene ab alienis absistit, qui prius se a propriis custodit: quasi, ideo de eis peccare timeo, quia non reprehendit me cor meum.

»Neque enim reprehendit me cor meum.« Ac si dicat, etc., usque ad fortiter tamen cogitationi restitit.

VERS. 7.---»Sicut impius inimicus meus. (Ibid.) Impius, infidelis dicitur, etc., usque ad qui mihi opere non concordat.

VERS. 8.---»Quae est enim spes hypocrisis.« Hypocrita, qui Latine dicitur simulator, est avarus raptor, qui dum inique agens desiderat de sanctitate venerari, laudem vitae rapit alienae.

VERS. 9.---»Nunquid Deus audiet?« Quia in judicio [Col. 0826B] remedium in clamore non invenit, qui nunc tempus congruum clamoris perdit. De cujus pravitate subjungitur:

VERS. 10.---»Aut poterit in Omnipotente delectari.« Qui terrenarum rerum amore vincitur, in Deo nullatenus delectatur:

»Et invocare Deum in omni.« Tantum Deum hypocrita tunc invocat, cum hunc terrenarum rerum tribulatio angustiat.

VERS. 11.---»Docebo vos per manus.« Manus Dei vocatur Filius, etc., usque ad peccatum est illi.

VERS. 14.---»Si multiplicati fuerint.« (Ibid.) Qui haereticorum generantur praedicatione, venturi judicii sententia feriuntur.

»Et nepotes.« Nepotes haereticorum sunt, etc., [Col. 0826C] usque ad nonnullos in malitia pertinaces relinquit. Sequitur:

VERS. 15.---»Qui reliqui fuerint.« Ex eo videlicet haereticorum populo derelicti sepelientur in interitu, quia dum ad lucem veritatis non redeunt, intelligentia terrena deprimuntur.

»Et viduae illius non plorabunt.« Viduas dicit plebes subjectas morte haeretici destitutas: quae dum praedicator erroris ad aeterna supplicia rapitur, saepe ad cognitionis verae gratiam revertuntur.

VERS. 16.---»Si comportaverit.« (Ibid.) Argentum, id est eloquium haereticorum, etc., usque ad sacrae Scripturae contexunt testimonia.

VERS. 17---»Praeparabit quidem.« Quia vir recta fide plenus, Scripturae, quae haereticus affert, testimonia [Col. 0826D] colligit, et erroris pertinaciam inde convincit, ut David Goliam gladio suo occidit.

»Et argentum innocens dividet.« Innocens argentum dividere, etc., usque ad quia illi miscent falsa veris.

VERS. 18.---»Aedificavit sicut tinea domum.« (Ibid.) Tinea domum sibi corrumpendo aedificat: sic et haereticus locum perfidiae suae nonnisi in mentibus, quas corrumpit, facit.

»Et sicut custos.« Umbraculum custodis, etc., usque ad sermo erigitur, cum subditur.

VERS. 19.---»Dives cum dormierit.« Dormit dives et oculos aperit, quia cum carne moritur, ejus anima videre cogitur, quod providere contempsit.

[Col. 0827A] VERS. 20.---»Apprehendet eum.« Agente namque inopia, apud inferos usque ad minima petenda dives ardens compulsus est, qui hic agente tenacia usque ad minima neganda pervenit.

»Nocte opprimet eum.« Noctem absconditum tempus repentini exitus appellat, tempestatis nomine judicii turbinem designat.

VERS. 21.---»Tollet eum ventus.« Ventus urens malignus spiritus vocatur, qui eum quem nunc succenderit igne perversae concupiscentiae, agit postmodum ad flammas gehennae.

»Et velut turbo rapiet.« Locus perversorum temporalis vitae delectatio.

VERS. 22.---»Et mittet super eum.« Peccatorem Deus quoties feriendo corrigit, ad hoc flagellum [Col. 0827B] emittit, ut parcat. Cum vero ejus vitam in peccato permanentem feriendo concludit, flagellum emittit, sed nequaquam parcit.

»De manu ejus.« Quia manus operatio intelligitur, de manu percussi fugit, qui dum pravi interitum conspicit, vias pravitatis relinquit, unde sequitur:

VERS. 23.---»Stringet super eum.« Manus stringere, est vitae opera in rectitudine confirmare, in aliena poena conspiciendo quid timeat.



CAPUT XXVIII.

VERS. 1.---»Habet argentum venarum suarum principia.« (GREG.) Postquam potentium poenas superborum, etc., usque ad ut nulla sacrorum librorum auctoritate solidentur.

[Col. 0827C] »Et auro locus est.« Hoc loco haeritici, etc., usque ad prius hic arserit in officina charitatis.

VERS. 2.---»Ferrum de terra tollitur.« Solent haeretici de justitia gloriari, et catholicos fuisse iniquos criminantur. Contra quos per humilem confessionem dicitur: »Ferrum de terra tollitur.« Quia fortiores viri, a terrena, quam prius tenuerunt, actione separantur, et propugnatores Ecclesiae fiunt.

»Et lapis solutus.« Quia cor durum, etc., usque ad et per praedicationem sonorus fiat.

VERS. 3.---»Tempus posuit tenebris.« Iniqui videlicet modum, quo iniqui esse desistant.

»Et universorum.« Quia intuetur electorum terminum, etc., usque ad quod obduratae perfidiae se tenebris caecaret.

[Col. 0827D] »Lapidem quoque caliginis.« Populus Judaeorum perfidia durus, etc., usque ad ejus in se imaginem expressit.

VERS. 4.---»Dividet torrens a populo.« (Ibid.) Torrentis autem nomine, etc., usque ad nomine torrentis potest irrigatio sanctae praedicationis intelligi.

»Eos quos oblitus,« id est Judaeos, etc., usque ad quia verbis vitae ad cor viam praebere noluerunt.

VERS. 5.---»Terra de qua oriebatur.« Quia Judaea et prius habuit legem quae reficeret, et post visis miraculis Redemptoris, invidiam quae concremaret.

VERS. 6.---»Locus sapphiri lapides ejus.« (Ibid.) [Col. 0828A] Sapphiri, coloris aerii sunt. Et hoc dicit, quia nunquam de Judaea animae sanctae, quae coelestem vitam ducerent, defuerunt:

»Et glebae illius.« Glebas dicit collectiones singulorum ordinum, etc., usque ad Sed cur bona perdidit, sequitur:

VERS. 7.---»Semitam ignoravit.« Hoc loco avis nomine ille signatur, etc., usque ad considerare noluit.

»Nec intuitus est oculus.« Redemptor noster vulturis, etc., usque ad de quibus subditur:

VERS. 8.---»Non calcaverunt eam filii institorum.« Institores sunt qui spirituale negotium gerunt, etc., usque ad institorum filios, pastores et doctores.

[Col. 0828B] »Nec pertransivit per eam leaena.« Leaena dicitur Ecclesia, quia male viventes in vitiis ore praedicationis sanctae interficit, unde Petro dicitur: Macta et manduca. Ecclesia itaque per Judaeam transiit, sed non pertransiit: quia ex illa paucos ad fidem rapuit, sed tamen infidelem populum a perfidia funditus non exstinxit. Sed a Judaeis repulsa, quid fecit?

VERS. 9.---»Ad silicem extendit manum suam.« Quia ad duritiam gentium brachium suae praedicationis misit.

»Subvertit a radicibus montes.« Radices, cogitationes intimae superborum: montes a radicibus sunt eversi, quia saeculi potestates ad colendum Deum ab intima cogitatione ceciderunt.

VERS. 10.---»In petris rivos excidit,« etc. (Ibid.) [Col. 0828C] id est in duris gentium cordibus fluvios praedicationis aperuit.

»Et omne pretiosum vidit oculus ejus.« Vidit Deus pretiosum, cum humanam animam de se abjectam sapientiae gratiae suae illustratione respexit.

VERS. 11.---»Profunda quoque.« Profunda fluviorum scrutatur Dominus, etc., usque ad et nullo merito nostro sapientia Dei venit ad nos.

VERS. 13.---»Nec invenitur in terra.« Terram, humanam animam dicit. Haec sapientia in terra suaviter viventium inveniri non potest, quia quisquis adhuc hujus vitae voluptatibus pascitur, ab aeternae sapientiae intellectu separatur.

VERS. 14.---»Abyssus dicit.« Abyssus dicit corda hominum, etc., usque ad quae stulta apud Deum [Col. 0828D] dicit, iniquis operibus.

»Mare loquitur: non,« inquietorum mentes, etc., usque ad sed per semetipsam veniret. Sequitur:

VERS. 15.---»Non dabitur aurum obrizum pro ea.« Aurum obrizum sancti angeli nuncupantur, etc., usque ad sed non sine contagio culpae.

»Nec appendetur argentum in commutatione ejus.« Quia vita justorum praedicantium, vel eloquia Dei scribentium, quantalibet sanctitatis luce polleat, adventum nobis supernae sapientiae per suam praesentiam non communicat.

VERS. 16.---»Non conferetur tinctis Indiae coloribus.« Per Indiam hic mundus accipitur, etc., usque ad et vestis sine tinctura.

[Col. 0829A] »Nec lapidi sardonicho.« Sardonichus terrae rubrae similitudinem tenet, sapphirus aeream speciem: per sardonichum ergo homines, vel patres Veteris Testamenti terrena quaedam sectantes; per sapphirum Novi Testamenti praedicatores, coelestia sola quaerentes, vel angeli accipiuntur.

VERS. 17.---»Non adaequabitur ei aurum vel.« (GREG.) Postquam dictum est, etc., usque ad quia creatura sunt.

»Nec commutabuntur pro ea vasa.« Excelsum vas auri, etc., usque ad sed Dominum prophetarum credit.

VERS. 18.---»Nec commemorabuntur in comparatione.« Quid enim sunt homines Deo comparati? Nihil.

»Trahitur autem sapientia.« Quia cum sit invisibilis, etc., usque ad »Et nescis unde veniat aut quo [Col. 0829B] vadat.«

VERS. 19.---»Non adaequabitur ei topazius.« Pro eo quod omni colore resplendet, etc., usque ad quod ostendit dum subdit:

»Nec tincturae mundissimae.« Mundissimae tincturae sunt qui humiliter custodiunt supervenientem in se virtutum gratiam. Tincti enim non essent, si sanctitatem naturaliter habuissent.

VERS. 20.---»Unde ergo sapientia venit?« Quia ab invisibili patre nascitur, etc., usque ad »et quis est locus intelligentiae?«

VERS. 21.---»Abscondita est.« Quia quandiu hic vivitur, videri Deus per suae naturae speciem non potest; per imagines vero visus est Mosi, Jacob et aliis.

»Volucres quoque coeli latet.« (GREG. in Job, [Col. 0829C] l. XIX.) Quia in hac carne corruptibili constituti, etc., usque ad in eorum dictis atque consolationibus ab hujus vitae fatigatione respirant.

VERS. 22.---»Perditio et mors dixerunt,« etc. (Ibid.) Quia videre Deum, hoc est quod habere: ideo iniqui hanc sapientiam non vident, quia repulsi per superbiam nequaquam habere potuerunt. Famam autem ejus audisse, est ejus potentiam ex virtute cognovisse.

VERS. 23.---»Deus intelligit viam.« Ac si dicat, etc., usque ad in cunctis mundi partibus electorum fuerat corda repletura. Sequitur:

VERS. 24.---»Ipse enim mundi fines intuetur.« Respicere Dei est perdita ad gratiam reformare.

VERS. 25.---»Qui fecit ventis pondus.« Velocitate [Col. 0829D] et sublimitate ventorum, etc., usque ad gloriam permista infirmitate temperare.

»Et aquas appendit,« etc. (Ibid.) Aquas dicit mentes Spiritu sancto, etc., usque ad sed mulierem fugit, timore perculsus.

VERS. 26.---»Quando ponebat pluviis legem.« Pluvia, praedicantium dicta, etc., usque ad quae hoc quod sonuit, opere conservat.

VERS. 27.---»Tunc vidit illam, et enarravit.« Hanc incarnatam sapientiam vidit, id est videri fecit, et enarrari, a praedicatoribus praeparari, et investigari ab auditoribus fecit. Sibi quippe illam praeparat, quisquis illam bene vivendo in die judicii propitiam habere curavit.

[Col. 0830A] »Vidit illam,« etc. Vidit, quia species est, etc., usque ad quod de illa homo cognosceret in se, unde subditur:

VERS. 28.---»Et dixit homini,« etc. Quia naturam sapientiae penetrare non possumus quid sit in se: ex condescensione Dei audivimus quid sit in nobis. Namque hanc habere certum est, quem timere Deum incertum non est.

»Ecce timor Domini ipsa,« etc., quasi diceret Si Deum times, constat quia sapientia plenus es quae apud hominem timor Domini vocatur. Sed quia ille vere vim divini timoris intelligit, qui se ab omnibus pravis operibus custodit, subdit: »Et recedere a malo intelligentia.«



CAPUT XXIX.
[Col. 0830B]

VERS. 1.---»Addidit quoque Job,« etc. (Ibid.) In hoc ultimo sermone, etc., usque ad ut haec nostra misera tempora cum suspirio desideret, unde dicit:

VERS. 2.---»Quis mihi tribuat, ut sim,« etc. Statutus dierum numerus menses vocantur, etc., usque ad quando erit error apertus qui modo occultus est.

»Menses pristinos.« Dies, cum colliguntur, in mensibus subtrahuntur; quia Ecclesia, dum lucentes animas colligit, in intimis abscondit. Vel, mensis, pro perfectione ponitur, quae erit eis in requie, quibus nunc est in operatione, cujus nunc reminiscitur Ecclesia.

»Secundum dies,« etc. Quia se tunc in deficientibus [Col. 0830C] ex persecutione aestimabit cadere, quae se nunc in istis respicit custodiri.

VERS. 3.---»Quando splendebat lucerna,« etc. Lucerna lumen sacrae Scripturae vocatur. Nunc ergo lucerna super caput Ecclesiae splendet, quia sacra eloquia tenebras nostrae mentis irradiant.

»Et ad lumen ejus,« etc. (Ibid.) Ecclesia, etsi alienae cogitationis occulta non penetrat, quia quasi faciem Dei non cognoscit in nocte, ponit tamen gressus boni operis directo lumine supernae locutionis.

VERS. 4.---»Sicut fui in diebus adolescentiae.« Adulta erat Ecclesia, etc., usque ad cum per praedicationem filios parere non valet.

[Col. 0830D] »Quando secreto Deus erat in tabernaculo.« Tabernaculum habitationem, etc., usque ad »Quando erat omnipotens mecum.« Sequitur:

»Et in circuitu,« etc. Pueri vocantur, qui coelestibus mandatis inserviunt, qui nunc in circumitu ejus sunt, quia in cunctis fere gentibus reperiuntur.

VERS. 6.---»Quando lavabam pedes meos.« Pedes Ecclesiae sunt inferiorum operum ministri, etc., usque ad pedes sunt qui exteriora ministrant.

»Et petra fundebat mihi,« etc. (Ibid.) Quia in ea Christi praedicamenta intimae unctionis emanant. De hac petra rivi olei exierunt evangelistarum libri; vel rivos olei dona Spiritus dicit.

VERS. 7.---»Quando procedebam,« etc. Per portam civitatis, etc., usque ad quod et Job fecit

[Col. 0831A] »Et in platea parabant,« etc. Quia in magnae auctoritatis latitudine sui magisterii exhibet libertatem. Qui enim recta quae sentit publica voce praedicat, quasi in platea super cathedram sedet, cum nulla de sua praedicatione metuit, nullus pressus terroribus se sub silentio abscondit.

VERS. 8.---»Videbant me juvenes,« etc. Juvenes dicit, quia nulla consilii gravitate fulciuntur senes, morum grandaevitate maturos. Et est sensus: Ecclesiae vigorem et rectitudinem immaturi formidant, et grandaevi glorificant.

VERS. 9.---»Principes cessabunt loqui.« Principes vel duces dicit haereticae pravitatis auctores. Et est sensus: Cum praedicare mihi publica voce licuit, omnis me, qui veritati non fuit subjectus, [Col. 0831B] expavit. Digitum ori superponunt, dum falsis querelis non ratione vocis se reprimi, sed virtutis manu significant.

VERS. 10.---»Vocem suam cohibebant duces.« Nimirum hi, qui post se errantes populos trahere conantur, etc., usque ad dum perversa insinuant, ad impietatem nutriendo confirmant.

VERS. 11.---»Auris audiens.« Ibi dixit, quid exhibuit per doctrinam, etc., usque ad qui exemplis vitae illius bene vivendo respondet.

VERS. 12.---»Eo quod liberassem pauperem vociferantem.« Ecclesia pauperem vociferantem liberat, cum peccatori veniam deprecanti, eas quas commisit culpas, relaxat.

»Et pupillum cui non esset adjutor.« Pupillum [Col. 0831C] liberat, dum unusquisque, etc., usque ad Haec etiam Ecclesia et corporaliter exhibet et spiritualiter.

VERS. 13.---»Benedictio perituri.« (GREG.) Benedictio perituri super eam venit, cum peccatoris interitum praevenit, et sanctis exhortationibus a culpae fovea reducit.

»Et cor viduae consolatus sum.« Magnam consolationem cor viduae suscipit, quando fidelis anima in verbis Ecclesiae de adventu illius, aliquid, cui spiritualiter est conjuncta, cognoscit.

VERS. 14.---»Justitia indutus sum.« Ille justitia sicut vestimento induitur, etc., usque ad qui de culpa, quam superat, elevatur.

»Et diademate judicio meo.« Justorum judicium diadema dicitur, quia per hoc non in terrenis et in [Col. 0831D] infirmis, sed sursum remunerati concupiscunt.

»Indutus sum judicio:« quod comparatur coronae quae supra ponitur, quia in coelo quaerit coronari, non in terra. Bona sua aperit, ut amici non increpantes erigantur, sed tacentes imitentur. Valet etiam memoria priorum contra desperationem pro increpationibus.

VERS. 15.---»Oculus fui caeco et pes claudo,« etc. Beatus enim Job et illi per semetipsum manum praebuerat, etc., usque ad qui sibi nequam, cui bonus?

VERS. 16.---»Pater eram pauperum.« Pauperes enim spiritu ex ejus praedicatione generantur.

»Et causam quam nesciebam.« Ecclesia cum per [Col. 0832A] electos mala, etc., usque ad sunt tamen minora pro majoribus relinquenda.

VERS. 17.---»Conterebam molas,« etc. Iniquus dicitur diabolus; per molas, occultae ejus insidiae; per dentes apertae culpae demonstratur perpetratio. Prius ergo necesse est occulta consiliorum illius machinamenta prodere, ut auditoris nostri animam in aperto lapsu valeamus revocare.

VERS. 18.---»Dicebamque: In nidulo meo moriar.« Per nidi nomen exprimitur, etc., usque ad nec ut quidam in initio plus agit, in consummatione minus.

VERS. 19.---»Radix,« etc. (Ibid.) Radix Ecclesiae incarnatus Christus, usque ad cogitatio mentis aperitur

[Col. 0832B] »Et ros morabitur,« etc. Subaudi dicebam, etc., usque ad ut digni simus, qui de inferioribus colligamur.

VERS. 20.---»Gloria mea semper innovabitur.« Idem quasi amissam gloriam deplorat, quia eos quos ipse novae vitae militare credidit, vetustis desideriis servire cognoscit.

»Et arcus meus.« Scriptura est arcus, etc., usque ad quod etiam nunc est.

VERS. 21.---»Qui me audiebant.« Praeteritorum temporum reminiscitur, in quibus omne quod ab ea dicitur, cum metu a fidelibus auditur et adversariorum proterviam deplorat.

»Et intenti tacebant.« Ad consilium ejus tacent, qui verba ejus non audent impugnare, sed credere.

[Col. 0832C] VERS. 22.---»Verbis meis addere.« Dictis ejus haeretici aliquid addere praesumunt, cum praedicamentorum rectitudinem quasi emendare moliuntur.

»Et super illos stillabat.« In hac stillatione eloquii mensura praedicationis juxta capacitatem audientium accipitur.

VERS. 23.---»Exspectabant me sicut pluviam.« Verba praedicationis sanctae sicut pluviam sustinemus, cum vera humilitate ariditatem cordis nostri agnoscimus, ut potu sanctae praedicationis irrigemur.

»Et os suum aperiebant quasi ad imbrem.« Quia dum in extrema parte saeculi verba sanctae praedicationis accipimus, quasi ad imbrem serotinum os cordis aperimus.

VERS. 24.---»Si quando ridebam ad eos non credebant.« [Col. 0832D] (GREG. in Job., lib. XX.) Hoc dicit Ecclesia ex voce capitis, etc., usque ad immoderata severitas odiosum reddat.

»Et lux vultus mei non cadebat.« (Ibid.) Lux vultus beati Job, etc., usque ad Ecclesia etiam clara mysteria terrenis non praedicat.

VERS. 25.---»Si voluissem ire,« etc. Dominus et cum vult, venit, et cum venit, primus sedet. quia et adventus ejus in corde nostro gratuitus est, et appetitus ejus desiderii in cogitatione nostra aequalis caeteris desideriis non est.

»Cumque sederem, quasi,« etc. Et littera aedificat, etc., usque ad consolari, ministerium pietatis.

»Moerentium consolator.« (Ibid.) Qui audivit [Col. 0833A] de justitia Dei ut timeat, audiat, et de misericordia, ut confidat, ut sit simul metus et spes. In arca cum tabulis virga simul est, et manna, id est, cum scientia sacrae Scripturae in pectore rectoris, virga districtionis, et manna dulcedinis.



CAPUT XXX.

VERS. 1.---»Nunc autem me juniores.« (GREG.) Juniores tempore Ecclesiam irrident, cum hi qui ab ea egressi sunt, doctrinae ejus verba despiciunt.

»Quorum patres non dignabar,« etc. Igitur grex Ecclesiae, etc., usque ad eosque inter veros patres numerare contemnit.

VERS. 2.---»Quocum virtus manuum erat.« Virtus manuum est magnitudo, etc., usque ad de proximo [Col. 0833B] vero meliora quam de se ipso sentire.

VERS. 3.---»Egestate.« Immoderatis namque lusibus cognitionem supernae scientiae quo plus appetunt, plus amittunt.

»Et fame steriles.« Quia desiderant scire, unde docti et loquaces sint, non moribus compositi; unde vix exteriora capiunt, qui secreta putant se penetrasse.

»Qui rodebant in solitudine, etc. Haeretici qui ab universalis, etc., usque ad Lambunt vero qui blandimento linguae tollunt.

»Squalentes calamitate.« Calamitate et miseria squalidi perhibentur, quia et morum sunt pernicie et sensuum pravitate despecti. Calamitas est quasi aegritudo: miseria est illius negligentia, unde gravior [Col. 0833C] fit. Nullus squaleret, si in suis necessitatibus miseriam voluptatis non adderet.

VERS. 4.---»Et mandebant herbas,« etc. Herbas mandere, etc., usque ad sed intentionem rectam in eisdem operibus non tenere.

(Ibid.) Quid enim per herbas, etc., usque ad quoniam soli avaritiae deserviunt, radice juniperi replentur, et hoc est.

»Et radix juniperorum.« Juniperi pro foliis quasi spinas habent, etc., usque ad qui plerumque sola in verbis suis exteriora lucra sectantur.

VERS. 5.---»Qui de convallibus ista rapientes.« De convallibus illa rapiunt, etc., usque ad carnalibus quae intus premunt.

VERS. 6.---»In desertis habitant torrentium.« [Col. 0833D] (Ibid.) Inventores perversorum, etc., usque ad sunt terrena quae mali amant.

»Et in cavernis terrae.« (Ibid.) Haeretici enim clandestinis, etc., usque ad usque ad mala descendit.

»Vel super glaream.« Glaream munitissimos lapides dicimus, quos aqua fluvialis trahit: haeretici super glaream habitant, quia illas hominum mentes trahunt, quae nulla stabilitatis gravitate solidantur.

VERS. 7.---»Qui inter hujuscemodi laeta.« Nomine sentium, etc., usque ad unde et aperte subjungitur:

»Et esse sub sentibus,« etc. De rebus quidem temporalibus gaudent, etc., usque ad a jugo servitutis [Col. 0834A] mundanae cessare non libeat, etiam si liceat.

VERS. 8.---»Filii stultorum et ignobilium.« Eorum filii qui fuerunt, etc., usque ad qui a terra viventium extorres facti sunt.

VERS. 9.---»Nunc in eorum canticum,« etc. Ecclesiae tempus exprimitur, quo publice a reprobis irridetur.

»Et factus sum eis proverbium.« Pravis proverbium efficietur, quia cum bonos mori per tormenta conspiciunt, ab eis similitudinem maledictionis sumunt, dicentes: Sic veniat tibi sicut illi trucidato.

VERS. 10.---»Abominantur me, et longe fugiunt a me.« Longe ab Ecclesia fugiunt iniqui, etc., usque ad scit mala sua justitiae judicis tribuere. Sequitur:

VERS. 11.---»Pharetram enim suam aperuit.« [Col. 0834B] Per pharetram occultum Dei judicium designatur. Cum ergo Dominus peccata videt, etc., usque ad sed in correptione virtus consilii aperitur.

»Et frenum posuit in os me.« Sancti quippe doctores, dum corda resistentium relicta divinitus vident, afflicti gementesque conticescunt, ne loquantur indignis, qui et deteriores fierent. Parcit malis tacendo, quibus tamen vitam suam per patientiam suadet.

VERS. 12.---»Ad dexteram Orientis calamitates.« (Ibid.) Redemptor noster Oriens dicitur, etc., usque ad quia erumpente persecutione pravorum impetus justi patiuntur.

»Pedes meos subverterunt.« Per pedes Ecclesiae, extrema illius membra signantur, quae dum ad opera [Col. 0834C] terrena deserviunt, tanto celerius falli possunt, quanto sublimia minus intelligunt.

»Et oppresserunt quasi fluctibus semitis.« Adversariorum semita fluctibus comparatur, quia vita pravorum insolenti inquietudine molesta, ad obruendam (ut ita dixerim) navem cordis, quasi tempestas illabitur.

VERS. 13.---»Dissipaverunt itinera mea.« Dicat hoc beatus Job de malignis spiritibus; dicat Ecclesia de persequentibus, qui ejus itinera dissipant, dum in quorumdam infirmorum mentibus veritatis viam squalida persuasione perturbant.

»Insidiati sunt mihi et praevaluerunt.« Insidiantes praevalent, cum eos quos aperte ad malum trahere [Col. 0834D] nequeunt, simulando bona pervertunt.

»Et non fuit qui ferret auxilium.« Plerumque justi tribulatione deprehensi tardari manum subvenientis aestimant, cum se persequentium immanitas paulo longius angustiat; et concita quidem sunt ereptoris remedia, sed tarda dolori videntur.

VERS. 14.---»Quasi rupto muro.« Redemptor nobis est murus, etc., usque ad quod quidem fit, quia datur a Deo potestas inimicis.

»Et aperta janua irruerunt super me.« Cum perversis in hac vita, etc., usque ad destruere munimina fidei conantur.

»Et ad meas miserias devoluti sunt.« Reprobi per suas, et ad nostras miserias revolvuntur, quando [Col. 0835A] ad ea mala, in quibus ipsi implicati sunt, etiam quosdam nobis unitos trahunt.

VERS. 15.---»Redactus sum in nihilum.« Apud aestimationem malorum, etc., usque ad et secundum historiam accipienda sunt, quod est planum.

»Abstulisti quasi ventus desiderium meum.« Fidelis populus se pati denuntiat, quod eos quos diligit, pati dolet. Ventus ergo desiderium tollit, cum res quaelibet transitoria aeternitatis appetitum destruit.

»Velut nubes pertransiit.« Nubes in alto eminet, sed hanc ad cursum flatus impellit: salus ergo ut nubes transiit, quia perversorum gloria, quo alta est, fixa non est. Expletis desideriis et actibus infirmantium, ad vocem electorum redit.

VERS. 16.---»Nunc autem in memetipso.« In [Col. 0835B] nobismet ipsis nunc anima, etc., usque ad unde mox ad corruentes redit.

VERS. 17.---»Nocte os meum perforatur doloribus.« Sic sua dicit, ut et cadentibus congruant, etc., usque ad quasi jam quoddam habeant foramen timoris.

»Et qui me comedunt.« (GREG.) Quia maligni spiritus, qui carnales de Ecclesia consumunt, tanto magis quiescere a tentatione nesciunt, quanto nullo carnis pondere gravantur.

VERS. 18.---»In multitudine.« Quid aliud vestimentum Job, etc., usque ad qui ei connexione amoris inhaerebant.

»Et quasi capitio tunicae.« Tunicae capitium collum circumdat, etc., usque ad praedicationis vocem [Col. 0835C] exstinguere conantur.

VERS. 19.---»Comparatus sum luto.« In reproborum judicio, electorum Ecclesia luto comparatur, quia temporaliter conculcata despicitur, favillae assimilatur et cineri, quia ad sola hanc mala pervenisse aestimant, quae in ea exhiberi corporaliter vident.

VERS. 20.---»Clamo ad te.« Ecclesia persecutionis suae tempore, etc., usque ad et dilati ut proficiant, timent ne deficiant.

VERS. 21.---»Mutatus es mihi in crudelem.« In Deo nec crudelitas nec mutabilitas venit, etc., usque ad Nihil autem de eo dignum dici potest.

»Et in duritia manus tuae.« Manus Dei dicitur tunc voluntati nostrae contraria, cum quod ei in nobis displicet, feriendo persequitur.

[Col. 0835D] VERS. 22.---»Elevasti me et quasi.« Quia praesentis vitae gloria quasi in alto cernitur, etc., usque ad eorum protinus elevatio corruit.

VERS. 23.---»Scio quia morti trades me.« Nullus enim huc venit, etc., usque ad ideo apte subjungitur:

VERS. 24.---»Verumtamen non ad consumptionem eorum.« Manum suam Dominus, etc., usque ad qui stantes exterius ab statu mentis jacebant.

VERS. 25.---»Flebam quondam.« Plus est compassio quam datum, etc., usque ad suos eis oratione continua fletus jungit.

(Ibid.) Tempore ultimae persecutionis Ecclesiae, ad memoriam reducit bona, quae gessit tempore pacis. [Col. 0836A] Quae aeterna gaudia desiderans, sed dum differuntur mala pressa, subdit:

VERS. 26.---»Exspectabam bona, et venerunt mihi mala.« Fidelis populus exspectat bona, sed mala suscipit.

»Praestolabar lucem, et eruperunt tenebrae.« Praestolatur lucem, et tenebras incurrit, quia pro remunerationis gratia interesse jam gaudiis angelorum sperat, et tamen hic diutius dilatus, manus persequentium tolerat, ut Tobias.

VERS. 27.---»Interiora mea efferbuerunt absque ulla requie.« Sanctae Ecclesiae interiora effervescere, etc., usque ad et hoc est, »interiora ejus efferbuerunt.«

»Praevenerunt me dies afflictionis.« Scit namque [Col. 0836B] Ecclesia electorum quod persecutione ultima mala multa passura sit. Sed hanc afflictionis suae dies praeveniunt, quia malorum vitam inter se graviter etiam tempore pacis portat, qui jam in pravis moribus ostendunt, quid sit futurum.

VERS. 28.---»Moerens incedebam.« Vir sanctus elevatus, etc., usque ad hic per asperum iter venit ad patriam.

»Sine furore consurgens.« Saepe seditiosorum tumultus hominum praepositorum suorum mentes lacessunt: qui, si boni sunt, contra tumultus insolentium clamorem habent, et furorem non habent quoniam quos clementer tolerant, docere non cessant.

VERS. 29.---»Frater fui draconum.« Draconum [Col. 0836C] nomine malitiosi, etc., usque ad sed a terra minime penna virtutis levat.

VERS. 30.---»Cutis mea denigrata est.« Cutis nomine Ecclesiae infirmi, etc., usque ad qui in ea sunt, zelo fidei cruciantur.

VERS. 31.---»Versa est in luctum cithara.« Ac si diceret Pacis meae tempore, etc., usque ad quia vitia exstinguenda sunt, non caro.



CAPUT XXXI.

VERS. 1.---»Pepigi foedus cum oculis meis.« (GREG. in Job., l. XXI.) Nunc proprias per ordinem virtutes enumerat, sic vitae suae historiam texens ut perrarum aliquid, quod allegorice possit intelligi, interserat.

»Pepigi foedus cum oculis meis.« Ut enim cogitationes [Col. 0836D] cordis, etc., usque ad Non debent intueri quae non licet concupisci.

VERS. 2.---»Quam enim partem haberet Deus in me desuper.« Ac si diceret: Habere me possessionem suam excelsorum conditor renuit, si mens mea ante conspectum illius infirmis desideriis tabescit. Nulla enim placent bona Deo sine mentis munditia.

VERS. 3.---»Nunquid non perditio est iniquo.« Tunc erit alienatio reprobis, cum ab haereditate districti judicis se anathema esse conspicient.

VERS. 4.---»Nonne ipse considerat vias meas et cunctos.« Nomine viarum, etc., usque ad quae apud nos usu viluerunt, indiscussa remaneant.

[Col. 0837A] (GREG.) Sciens se videri cavet, non tamen securus et perfectus quidem inter veteres, in praeceptis futuri Christi pensat, quam multa de perfectione minus habet. Ideo dicit: »Si ambis.«

VERS. 6.---»Appendat,« quasi diceret: Quantum ad modum humanae vitae mala in me non video; sed nisi mediator appareat, qui omnes excedit, quantum a vera simplicitate distem, non cognosco.

»In statera justa.« Staterae nomine mediator Dei et hominum, etc., usque ad si vitam simplicem vere tenuisset.

VERS. 7.---»Si declinavit gressus meus de via.« Toties gressus de via declinat, quoties nostra cogitatio iter rectitudinis per consensum relinquit erroris.

»Et si secutum est oculos meos cor.« Sicut enim [Col. 0837B] tentatio per oculos trahitur, sic nonnunquam concepta intrinsecus compellit sibi extrinsecus oculos deservire.

VERS. 8.---»Et progenies mea eradicetur.« Quisquis juxta hoc quod loquitur non vivit, quos verbo genuit, a stabilitate rectitudinis opere evellit

VERS. 9.---»Si deceptum est.« (Ibid.) Per hoc nec cogitasse de fornicationis macula vir sanctus demonstratur.

»Et si ad ostium.« Per hoc patenter ostendit, etc., usque ad secundum hoc quod dicit si deceptum est cor, etc.

VERS. 11.---»Hoc enim nefas est.« Hoc inter peccatum distat et crimen, etc., usque ad sed usque ad perditionem devorat.

[Col. 0837C] VERS. 12.---»Et omnia eradicans genimina.« Germina animae sunt operationes bonae, quia si luxuriae malo non resistitur, et illa pereunt quae bona videbantur; sed in tanta castitatis munditia quam humilis fuit aperit, cum subjungit:

VERS. 13.---»Si contempsi subire.« Qui judicari cum servis suis ancillisque non renuit, etc., usque ad unde et protinus subdit: »Quid enim faciam.«

VERS. 15.---»Nunquid non in utero fecit.« Potentibus viris magna est virtus humilitatis. Considerata aequalitate conditionis, jam ad libertatis opera se convertit.

VERS. 16.---»Si negavi quod volebant.« Post castitatem et humilitatem subdit de libertate; per [Col. 0837D] hoc ostenditur, non solum ad inopiam pauperibus sed etiam ad desiderium deseruisse.

»Et oculos viduae.« Incunctanter dandum est, quod cum vera humilitate quaerit, id est, quod nec ex desiderio, sed ex necessitate poscitur, ut non solum ex munere, sed etiam celeritate muneris bonorum operum merita augeantur.

VERS. 17.---»Si comedi buccellam meam solus.« Non solum exterius dedi, etc., usque ad Nec istam pietatem sibi, sed gratiae Dei attribuit, dicens.

VERS. 19.---»Si despexi praetereuntem.« Quod pauperem non despexit, virtutem humilitatis exhibuit; quod autem operuit, pietatis. Ignoto autem proximo misertum se indicat, quem praetereuntem vocat, [Col. 0838A] quia apud piam mentem plus natura valet, quam notitia, ut in Job.

VERS. 21.---»Si levavi super pusillum.« (Ibid.) Ac si patenter dicat, etc., usque ad quod in porta agebatur, significat.

VERS. 22.---»Humerus meus.« Si ea bona quae ore protuli, etc., usque ad ut ostendat in se conjunctas, singulas enumerat.

VERS. 23.---»Semper enim quasi tu mentes.« Fluctus, cum tumentes desuper imminent, etc., usque ad quam sancti quotidie expavescunt.

»Pondus ejus ferre non potui,« quoniam qui extremi judicii adventum intenta mente considerat, profecto videtur, quia tantus pavor imminet, quantus non solum tunc videre, sed etiam nunc providere [Col. 0838B] pertimescat.

VERS. 24.---»Si putavi aurum.« (GREG. in Job., l. XXII.) De Creatore quippe desperasse fuerat, si spem in creaturam posuisset: qui enim labenti innititur, necesse est ut cum labente labatur.

VERS. 25.---»Si laetatus sum.« Nihil enim extra Deum menti sufficit, quae Deum veraciter quaerit, etc., usque ad Intellectus vel otio torpet, vel elatione vanescit, et ideo ait:

»Si laetatus sum.« Cum autem quae intelligit, etc., usque ad a luce invisibili cor extra inhians caecatur, et est sensus.

VERS. 26.---»Si vidi solem.« Pene soli homines sua bona non vident, etc., usque ad dum contemplatione mentis, sol de coelo.

[Col. 0838C] »Et lunam incedentem.« Lunam dicit famam, quae lucens in nocte hujus vitae ex bono opere vires accipit. »Et non est laetatum in abscondito cor meum.« Sunt enim qui suis praeconiis extolluntur apud se, et gaudent. Et hoc est:

VERS. 27.---»Et laetatum est, etc.« Et quia inconsiderata mens favoribus tracta aliquando laudat quod fecit, addit:

»Et osculatus sum:« per os locutio designatur: manum ergo suam osculatur ore suo, qui laudat quod facit.

VERS. 28.---»Quae est iniquitas.« (Ibid.) Quia auctoris sui gratiam negare convincitur quisquis sibi tribuens quod operatur.

»Maxima.« Omne peccatum, quod ex infirmitate [Col. 0838D] est, spem non perdit, quia a Deo veniam quaerit; praesumptio vero, quanto longius est ab humilitate, tanto gravius desperatione, et dum sibi vires tribuit, a Deo non requirit.

VERS. 29.---»Si gavisus sum ad.« Quia videlicet et inimicum diligens, dum adversario ruenti condoluit, et malis illius ipse ad bonum crevit

VERS. 30.---»Non enim dedi.« Nonnulli enim quos adversarios aestimant, maledictione feriunt, quia virtute nequaquam possunt.

VERS. 31.---»Si non dixerunt viri.« Secum enim adversarios conversantes tolerabat, quia injuste agentibus per silentium non cedebat, sed per rectitudinem contraibat.

[Col. 0839A] »Quis det de.« Hoc mystice de Christo, de cujus carnibus saturari cupierunt, vel domestici Judaei, ejus corpus volentes quasi consumendo exstinguere, vel gentiles credentes, qui de corpore ejus quotidie reficiuntur.

VERS. 32.---»Foris non mansit peregrinus.« Dicturus in hospitalitatis gratia largitatem suam, prius qualis apud se fuerit, exposuit, quia exteriora munera ex interiori cordis munditia condiuntur.

VERS. 33.---»Si abscondi quasi homo.« Hominis proprium esse conspicit, etc., usque ad expressa confessione peccati, recte subjungitur:

VERS. 34.---»Si expavi ad multitudinem.« Nihil mundi cupere magna est securitas, ut immutabili haerens, omnibus infra turbatis non turbetur in [Col. 0839B] mente, etsi extra quandoque, carnis infirmitate.

»Et despectio.« Boni nec despecti sua aperiunt, etc., usque ad tanquam per oris ostium egrediuntur, unde:

»Et non magis tacui.« Bene praemittit, »tacui,« quia qui impatiens tacere nescit, a domo conscientiae exit. Hoc mystice de Christo, qui multos persequentes non timuit, et despicientes, qui et tacuit, nec egressus potentia vindicavit.

VERS. 35.---»Quis mihi tribuat auditorem, ut desiderium meum audiat?« Mediatorem requirit, sciens quod ad requiem liberationis aeternae humani desiderii, preces nisi per advocatum suum, audiri non possunt: de quo subditur.

»Et librum scribat; unde: Pater non judicat [Col. 0839C] quemquam, sed omne judicium dedit Filio.« Qui veniens ad nostram redemptionem, etc., usque ad sed cur, beate Job, scribi librum desideras?

VERS. 36.---»Ut in humero meo portem illum.« Librum in humero portare est Scripturam sacram operando perficere. Prius autem describitur in humero portari, et postmodum sicut corona circumdari, quia sacri eloquii mandata si modo bene portantur in opere, postmodum nobis victoriae coronam exhibent in retributione.

VERS. 37.---»Per singulos gradus meos.« Incrementa virtutum gradus vocat, etc., usque ad sed etiam per opera demonstrat.

»Et quasi principi offeram eum.« Quod offerimus, manu tenemus. Venienti ergo ad judicium librum [Col. 0839D] offerre est verba praeceptorum ejus in actione tenuisse.

VERS. 38.---»Si adversum me.« Ad majorem ostensionem, etc., usque ad et nullis operibus excultos terra dicitur.

»Et cum ipsa sulci.« Sulci dicuntur hi qui, etc., usque ad et rudes contra eum clamant, et perfecti deflent

VERS. 39.---»Si fructus ejus comedi.« Qui praeest et subest, etc., usque ad a quibus fructus corporeae servitutis accepit.

»Animam agricolarum ejus afflixi.« Animas agricolarum [Col. 0840A] affligit rector Ecclesiae, etc., usque ad qui non suam gloriam quaerit, ab omnibus vult adjuvari.

VERS. 40.---»Pro frumento.« Si, inquam, hoc vel illud feci, etc., usque ad de illis ergo, »Gloria ejus quasi flos feni.«

»Pro frumento.« Pro frumento quippe tribulus, et pro hordeo spina oritur, cum in retributione ultima, in qua remuneratio laboris quaeritur, punctio doloris invenitur.



CAPUT XXXII.

VERS. 1.---»Miserunt autem tres.« (GREG.) Tandem beati Job plenas, etc., usque ad et in vetustate se retinendo pravis suis sermonibus speculationi [Col. 0840B] rectoris nocent.

VERS. 2.---»Et iratus indignatusque est Eliu.« Eliu Deus meus iste, etc., usque ad quamvis ab eorum vita elationis pravitate disjungitur.

»Iratus est autem adversus Job.« Vanae enim gloriae sectatores, etc., usque ad intus positos premunt qualitate dicendi, id est, vitio elationis.

VERS. 6.---»Respondensque Eliu filius.« (GREG. in Job., l. XXIII.) Haec quia soliditate gravitatis carent, etc., usque ad usum tamen exercet vehementer.

(Ibid.) Non parva condemnatio est ex bono, etc., usque ad ut in ejus ruina discerent quid de elatione timerent.

VERS. 11.---»Exspectavi enim sermones vestros, [Col. 0840C] audivi prudentiam vestram.« Cum dicit »exspectavi, etc.,« declarat se ad verba, etc., usque ad in quorum verbis dogmata perversa reprehendunt.

VERS. 12.---»Sed, ut video, non est qui arguere possit Job.« Saepe haeretici per hoc quod esse, etc., usque ad quorum voce Eliu obviat, dicens:

VERS. 13.---»Ne forte dicatis.« Quasi, incassum dicitis, etc., usque ad et pervenienti aeterna praemia servat.

VERS. 14.---»Nihil locutus est mihi.« (Ibid.) Eliu quidem publice beatum Job audierat, etc., usque ad cum sapientiores se et ipsis redarguentibus arbitrantur. Quia vero ait:

»Et ego non secundum sermones vestros respondebo.« Bene beato Job non, etc., usque ad sed de [Col. 0840D] se plus quam necesse est, digna suspicantur.

VERS. 15.---»Extimuerunt nec responderunt ultra.« Bene ab Eliu verba amici Job extimuisse referuntur, quia nonnunquam arroganter Ecclesiae defensores, quamvis ordinem dicendi non teneant, tamen adversarios virtute dictorum perturbant, etc. Vide Greg. loc. cit. usque ad fin. cap.



CAPUT XXXIII.

(Expositionem capp. 33 et seqq., ex Gregorio ad verbum expressam, compendii causa omittimus. Vide Greg., Moralium in Job. lib. XXIII, cap. 7 et seq., Opp. tom. II.)




[Col. 0841]
LIBER PSALMORUM. (G)*





PROLOGUS BEATI HIERONYMI IN LIBRUM PSALMORUM.

(Vide Operum ejus tom. VIII.)



PROTHEMATA IN PSALTERIUM.

[Col. 0841A] (AUG.) Liber iste intitulatur apud Hebraeos Liber hymnorum, hac ratione, quia hymnus est ubi habentur verba et laus cum cantico, quod in psalmis invenitur. Intitulatur etiam, secundum quosdam, liber Soliloquiorum: quod ideo videtur fieri, quia illud quod aliquis secum rimatur, et a nullo discit, nisi a veritate sibi interius praesidente, soliloquium dicitur, verbi gratia, quemadmodum beatus Augustinus secum de natura animae, et de natura Dei investigavit, eodem modo potest dici Propheta secum investigasse de incarnatione Filii Dei, et de reparatione humani generis. Rex David et propheta, cum prospere regnaret, volens cultum Dei magnificare, cum arcam a Philisthaeis redditam, longo tempore [Col. 0841B] post incertis sedibus vagantem, tandem in Jerusalem reduceret, nudus cum cithara praecedebat (II Reg. VI): sed et quatuor millia virorum elegerat, qui, non solum voce, sed etiam instrumentis musicis, psalmos canerent: quibus praeposuit quatuor, Asaph, Idithun, Eman, Ethan, vel filios Core, qui a patris scelere vel sacrilegio degenerantes quem ignis consumpserat ([Num. XVI]), in cultu Dei devotissimi perstiterunt.

(HIERON.) Psalterium est quoddam musicum instrumentum in modum litterae compositum: et ab eo musico instrumento (per quod modulatum fuit praesens opus) nomen sibi sumpsit. Psalterium apud Hebraeos vocatur nebel [Figure: [Hebrew Text] 2Kb] , apud Graecos, , apud Latinos vero organum. Multi dicunt David [Col. 0841C] non fecisse omnes psalmos, eo quod quidam ex ipsis intitulantur in persona aliorum. Sed, ut dicit beatus Hieronymus, non sunt audiendi in hoc. Nam David composuit omnes psalmos: modo etiam apposuit, in quo multos auxiliatores habuit, quibus praefecit quatuor, videlicet Eman, Ethan, Asaph et Idithun. Divino consilio hoc fuit factum, ut psalmi intitularentur in personis aliorum, vel propter interpretationem nominum tantum, vel propter negotium, vel propter utrumque. Propter interpretationem nominum tantum, ut in persona Idithun; propter negotium, ut in persona Aggaei et Zachariae; propter utrumque, ut in persona Salomonis; Idithun, Asaph, filii Core et caeteri hujusmodi, non fuerunt auctores psalmorum, sed praepositi artificibus qui psalmos [Col. 0841D] personabant tribus modis: vel humana voce, vel musicis instrumentis, vel communiter utroque modo. Et hoc dupliciter, vel post vocem instrumento, vel post instrumentum voce: unde nomina illorum ut [Col. 0842A] honorem de ministerio sumerent, titulis inseruntur maxime pro significatione rerum. Psalmus vero est instrumenti sonus, canticum humanae vocis cantus in laudem Dei; psalmi canticum, cum post instrumentum vox, psalmus cantici, cum post vocem instrumentum.

(CASS.) Solet quaeri cur prae aliis Scripturis psalmi in Ecclesia legantur? Quod ideo est quia antiquitus apud Hebraeos mos iste in templo Dei erat. Vel, quia psalmi plus mysteriorum quam caeterae Scripturae continent, et breviter multa dicunt, in quibus omnis lex et prophetae et Evangelium constat.

(CASS.) Prophetia est inspiratio vel revelatio divina, quae eventus rerum vel per facta, vel per dicta immobili [Col. 0842B] veritate pronuntiat, unde prophetia visio, propheta videns. Multis autem modis haec gratia data est: vel per operationes hominum, ut fuit arca Noe et sacrificium Abrahae, et transitus maris Rubri; vel per nativitates, ut Esau et Jacob, qui futura significabant; vel per loquentes angelos, sicut locuti sunt Abrahae, Lot et aliis; vel per visiones, sicut Isaiae et Ezechieli, et caeteris; vel per somnia, sicut Salomoni, Joseph et Danieli; vel per nubem et vocem de coelo, ut Moysi; vel adhuc aliis modis. David autem nullo horum, sed coelesti aspiratione intus edoctus, Spiritu in eo loquente, completus est, ut in I Reg.: »Directus est Spiritus Domini in David (I Reg. XVI).« Et Dominus: »Si David in spiritu vocat eum Dominum, quomodo [Col. 0842C] filius ejus est?« (Matth. XXII.) Spiritus autem sanctus sic datus est prophetis, ut aliquando pro peccatis recederet et placatus rediret; et sicut Petrus ait: »Non voluntate humana allata est aliquando prophetia, sed, Spiritu sancto inspirati, locuti sunt sancti homines Dei (II Pet. I).« Non sunt autem illi a munere prophetiae alieni, quibus data est facultas intelligendi vel interpretandi Scripturas.

(HIERON.) Multa genera sunt christorum: patriarchae dicti sunt christi, ut: »Nolite tangere christos meos (Psal. CIV);« in Parabolis, dicuntur christi omnes qui de Aegypto egressi sunt. Chrisma in Exodo fit, unde sacerdotes uncti; est aliud unguentum, quo reges inunguntur; sed hoc duobus modis, quia si David est et Salomon, id est, forti manu et [Col. 0842D] pacificus, ungitur cornu; si Jehu et Azahel, lenticula, quod est vas fictile. Sed et Cyrus, rex Persarum et Medorum, qui Israel relaxavit, christus est, secundum illud: »Haec dicit Dominus christo meo [Col. 0843A] Cyro (Isa. XLV),« quod non sinunt sequentia de Salvatore accipi, ut quidam putant. Est unguentum propheticum, quo praecipitur Eliae ut ungat Elisaeum in prophetam (III Reg. XIX); super omnia est unguentum spirituale, quod dicitur oleum exsultationis, quo Christus unctus est prae participibus, qui habent chrisma baptismi. Quod si perdat quis, non desperet; quia de separando chrismate scribitur in Levitico (Lev. XIII), quod cum lepra alicujus fuerit mundata, mittat ei sacerdos oleum in manu sinistra, et caetera quae ibi dicuntur, et ipse vocetur christus Dei. Hoc autem restat quod idem homo frequenter ungitur, ne sit occasio ruinae negligenti. Sufficit enim leproso ut, post primum unguentum perditum, ungatur secundo; sed ille saepe ungitur qui semper [Col. 0843B] proficit: et, de oleo leprosi, venit ad unguentum populi; inde ad sacerdotale; de quo ad chrisma pontificis; a pontifice ad regem; a rege ad patriarchas; a patriarchis ad Christum.

(CASS.) Sicut prophetia fit diversis modis, ita et diversis temporibus. Est igitur alia de praesenti, ut Elisabeth: »Unde mihi hoc, ut veniat mater Domini? etc.« (Luc. I.) De praeterito, ut Moyses: »In principio, creavit Deus coelum et terram (Gen. I).« De futuro, ut: »Ecce Virgo concipiet, etc. (Isa. VII).«

Item prophetia alia est secundum praescientiam Dei, quam necesse est omnibus modis impleri, ut: »Ecce Virgo concipiet, etc.« Alia secundum comminationem, ut: »Quadraginta dies, et Ninive subvertetur (Jonae III).«

[Col. 0843C] Notandum igitur quod propheta aliquando loquitur indiscrete de futuris quasi de praesentibus; aliquando de praeteritis, aliquando etiam proprie de futuris: quod ideo fit, quoniam omnia dictante Spiritu sancto dicit, cui sunt omnia nota, sive praeterita, sive futura, tanquam praesentia.

(REMIG.) Liber iste ex centum quinquaginta psalmis, non sine altioris mysterii ratione, consistit. Hic enim numerus mysteriis celeberrimus. Constat enim ex octogenario et septuagenario, quibus ex octonario et septenario principium et significatio est. Octonarius enim octavam resurrectionem significat: quia cum sex sint aetates viventium, septima morientium, octava resurgentium erit. Per septenarium vero, hujus vitae tempus significatur, quod septem dierum [Col. 0843D] repetitione agitur. Recte ergo tali psalmorum numero liber iste compositus est, quia sic in hujus vitae septenario operari ac vivere nos docet, ut in octava resurrectionis stolam gloriae consequamur. Vel ideo quia per octonarium Novum Testamentum significatur: octoadi enim patres Novi Testamenti deserviunt, observantes diem octavam resurrectionis Christi, id est, Dominicam, octavas sanctorum, exspectantes octavam resurrectionis mortuorum. Per septenarium vero Vetus Testamentum, quia hebdomadi, id est septenario, patres Veteris Testamenti servierunt, observantes septimum diem, septimam septimanam, septimum annum et quinquagesimum, qui septenis annorum hebdomadibus texitur, id est [Col. 0844A] jubilaeum: unde Salomon: »Da partes septem, necnon et octo (Eccl. XI).« Bene igitur hoc numero psalmorum liber iste editus est, cujus partes utriusque Testamenti doctrinam et mandata continent.

(AUG.) Item per tres quinquagenas triplex fit psalmorum distinctio, propter tres status Christianae religionis significandos: primus poenitentiae, in qua et prima psalmorum quinquagena terminatur, scilicet: »Miserere mei Deus;« secundus justitiae, in qua et secunda quinquagena: »Misericordiam et judicium cantabo tibi;« tertius status vitae aeternae, in cujus laudem tertia quinquagena finitur, scilicet: »Omnis spiritus laudet Dominum.«

(ID.) Unus est liber Psalmorum, non quinque, ut in Actibus apostolorum legitur: »Sicut scriptum [Col. 0844B] est in libro Psalmorum« (Act. I). Hieronymus tamen dicit quinque libros, id est, quinque distinctiones quae fiunt per »fiat, fiat.«

Ordo psalmorum ab ordine historiae discordat, quia ante peccavit David cum uxore Uriae, et de poenitentia cecinit: »Miserere mei, Deus,« quam filius ejus eum persequeretur et cecinerit: »Domine, quid multiplicati;« sed ab Esdra propheta instinctu divino ita ordinari creduntur.

Materia est integer Christus, sponsus et sponsa. Intentio, homines in Adam deformatos Christo novo homini conformare. Modus tractandi: Quandoque agit de Christo, secundum quod caput est, aliquando secundum corpus, aliquando secundum utrumque. Secundum quod caput, tripliciter: quia vel secundum [Col. 0844C] divinitatem, ut: »Tecum principium, etc.;« aliquando secundum humanitatem, ut: »Ego dormivi, etc.,« aliquando per transsumptionem, ut quando utitur voce membrorum, sicut ibi: »Longe a salute mea, etc.« Item de Ecclesia tribus modis: aliquando secundum perfectos, aliquando secundum imperfectos, aliquando secundum malos: qui sunt in Ecclesia corpore, non mente; numero, non merito; nomine, non numine.



PSALMUS PRIMUS.

VERS. 1.---»Beatus vir qui non abiit, etc.« (AUG., Enarr. in Psal., tom. III.) Ordo, abiit Adam cum a Deo recessit; stetit, cum delectatus est peccato; sedit, cum in superbia confirmatus redire non potuit, nisi per istum liberatus, qui nil horum habuit. [Col. 0844D] Abiit Adam cum persuasioni diaboli consensit; stetit, dum pomum comedit; sedit, dum se excusavit: »Mulier quam dedisti mihi me seduxit.« (Gen. III). Ad similitudinem exsulantium, qui dum sunt in via facilius revocantur, dum jam stant difficilius: demum difficillime, dum ibi magistri et domini effecti sunt. (REMI.) Peccatur cogitatione, actu et verbis docendo. (CASS.) Impius in Deum, peccator in se, pestilens in proximum. »In cathedra dans exemplum peccandi.« (CASS.) Thronus regum, tribunal judicum, cathedra proprie doctorum. (Ibid.) Quasi ita ait: Vos qui cecidistis per primum Adam, conformamini huic secundo: quia beatus primo contrarius

[Col. 0845A] VERS. 2.---»Sed in lege.« AUG. (CASS.) Hic ostenditur plenus omni bono in se. (AUG.) Non est laus perfecta fugere vituperanda, nisi sequantur laudanda. Quo ordine creverunt in primo, removentur a secundo.

»In lege.« (Ibid.) Qui est in lege secundum legem agit, qui sub lege secundum legem agitur: ille liber, iste servus. (Ibid. AMBR.) Aliud est lex quae scribitur servienti, aliud quae mente conspicitur ab eo qui non indiget litteris. »Voluntas.« (CASS.) Ut non sit taedium laboris, nec otiosa, sed meditabitur semper. Voluntas sensus est sub lege; rationis, in lege; divinitatis, supra legem.

VERS. 3.---»Et erit.« (Ibid.) Hic ostenditur utilis nobis, dans fructum vitae, et folia, et obumbrans, [Col. 0845B] »Beatus vir. Sed in lege. Et erit.« Plena definitio beati viri. Haec omnia non omni beato viro, sed soli Christo, conveniunt. »Tanquam lignum.« (Ibid.) Secundum similitudinem ligni vitae quod est in paradiso, unde obediens homo comederet. »Lignum.« (Ibid.) In paradiso est lignum vitae, lignum ad vitam, et lignum scientiae boni et mali. »Aquarum.« (AUG.) Aquae Spiritus sanctus, secundum illud: »Qui crediderit in me, flumina de ventre ejus fluent aquae vivae (Joan. VII),« et est contra aestus vitiorum. (CASS.) Vel per aquam, sapientia Dei, qua reficitur interior homo, ut sitis aqua. (AUG.) Vel mortale genus, ut Job: »Aquae multae populi multi,« quia defluunt in mortem, ut aquae in mare. »Dabit.« (Ibid.) Dare pertinet ad rationalem sensum et ad offerentis voluntatem. [Col. 0845C] »Et folium.« (Ibid.) Sicut folia fructus tegunt, ita verba Domini promissiones suas custodiunt. »Et omnia.« (Ibid.) Quid per singula.

VERS. 4.---»Non sic impii.« Hic de ultione iniquorum adversos terret, horum formido gratiora facit praemissa. »A facie terrae.« (AUG.) Stabilitatis aeternae, quia ut haec terra nutrit et continet hominem, ita illa interiorem.

VERS. 5.---»Ideo non resurgent.« Quia projicit ventus, id est, ideo quia dati sunt in reprobum sensum: ideo non resurgunt prima resurrectione, ut se judicent in consilio, ut voluntates Dei suis praeferant. Vel in concilio, id est, in concordi multitudine justorum impii idololatrae, vel apostatae. Peccatores, falsi Christiani: vel ideo non resurgunt in futuro, [Col. 0845D] ut judicent, vel ut judicati in concilio, id est, in collegio justorum quiescant. »In judicio, etc.« In judicio quatuor erunt ordines: alii judicabunt et non judicabuntur, ut perfectissimi; alii nec judicabunt, nec judicabuntur, ut damnati infideles; alii judicabuntur et salvabuntur, ut mediocriter boni; alii judicabuntur et peribunt, ut fideles mali. »In concilio.« (AUG.) In aeterno bono, quod sequi consilium fuit sanctis. »Vel in concilio,« in judicio, ut cum eis judicent; quia judicium est, quando diversa peccata diversis poenis punientur; et ex hoc similitudine dicitur. »Resurgunt.« Quae resurrectiones: animae, a peccatis in praesenti; corporis, a morte in futuro, qua fiet impassibile et immortale.

[Col. 0846A] VERS. 6.---»Quoniam novit Dominus, etc.,« Id est, non resurgunt hi in anima, quia Deus non approbat opera eorum, sed justorum tantum.



PSALMUS II.

»Psalmus.« Modulatio quae fit per tactum decem chordarum est bona operatio, quae fit per observantiam decem mandatorum. »David.« (CASS.) Manu fortis vel pulcher aspectu Christus est, qui aereas debellavit potestates, in quem et angeli prospicere desiderant.

VERS. 1.---»Quare fremuerunt gentes, etc.« (CASS.) Iste psalmus est secundus in ordine, primus in titulo; unde in Actibus apostolorum dicitur primus. Primo increpat persequentes et minatur, [Col. 0846B] praedicit quasi propheta. »Inania.« (Ibid.) Detinere eum in morte; vel, ne mundus post eum abiret.

VERS. 2.---»Reges.« (Ibid.) Prior qui infantes occidit Herodes, posterior qui Pilato consensit in morte Christi. Reges et principes. (Ibid.) Potuit etiam secundum Ambrosium de uno pluraliter dicere. Solus enim rex Herodes et princeps Pilatus in apostolorum Actibus adversus Christum conspirasse voce Petri produntur.

VERS. 3.---»Dirumpamus.« (AMB.) Vel convenerunt, dicentes: Dirumpamus rationes eorum, Domini et Christi, vel Christi et discipulorum, quibus nos sibi astringere volunt. (AUG.) Et si aliter posset dici apertius illis convenit qui nolunt jugum Christi sibi imponi. »Vincula.« Promissiones vitae aeternae, [Col. 0846C] et comminationes gehennae, per quae volunt nos sibi subjugare. »Projiciamus.« Destructis rationibus, dominium ipsius a nobis excutiamus. (Ibid.) Jugum, id est, legem: sed »qui habitat in coelis.«

VERS. 4.---»Irridebit.« (Ibid.) Ut quando positis custodibus surrexit: »Subsannabit,« quando per mundum dispersi sunt. Irrisio Dei vis est praescientiae quam dat Deus sanctis, ut, videntes nomen Christi futurum in omnibus gentibus, illos inania meditatos intelligant.

VERS. 5.---»Loquetur ad eos.« (Ibid.) Planius aperit cum dicit, conturbabit. Ira Dei est motus qui fit in anima quae legem Dei novit, cum videt eam a malo praeteriri per quem motum multa vindicantur: vel, ira Dei est obscuratio mentis transgressorum [Col. 0846D] legis.

VERS. 6.---»Ego autem.« (CASS.) Secundo, inducit verba ejus de omnipotenti regno et inenarrabili generatione sua, ubi de divinitate et humanitate ejus discimus. »Rex.« (ID.) Sic et reges terrae ab eo constituti. »Praedicans super Sion,« sic et prophetae, »Filius,« sic et Israel, »Genui te.« Hoc soli Christo.

VERS. 7.---»Dominus dixit.« Persona regnantis. »Filius meus.« (AUG.) Ideo do tibi gentes haereditatem potius quam alicui obedienti: quia Filius per naturam, et consubstantialis ineffabili genitura. »Hodie.« (Ibid.) Etsi possit accipi de die qua secundum hominem natus est, tamen hodie quia praesentiam [Col. 0847A] significat, de sempiterna generatione sapientiae Dei accipiatur.

VERS. 8.---»Postula.« (AUG.) Ad susceptionem hominis pertinet: quae pro salute hominum facta, secundum quam interpellat pro nobis. »Haereditatem.« (CASS.) Haereditas ab hero, quod in ea potestate libera dominetur.

VERS. 9.---»Reges eos.« (AUG.) Partim reges, partim franges, secundum illud: »Ecce hic positus est in ruinam et in resurrectionem multorum (Luc. II),« ut qui justus est, justificetur adhuc: et qui in sordibus est, sordescat adhuc (Apoc. XXII).« »Virga ferrea.« (CASS.) Potestas Christi, virga ferrea; peccator, vas figuli, quod et luteum et facile frangitur.

VERS. 10.---»Et nunc, reges, intelligite.« Nunc, [Col. 0847B] id est, per ea quae dicta sunt. (CAS.) Tertio pro his patefactis admonet omnes humiliter obedire, et suadet ab utili ne pereant, et ab honesto, quia beati qui confidunt in eo. In hoc post Christum quasi Apostolus loquitur.

(AUG.) Vel, me rege constituto, ne tristemini, reges terrae; expedit enim vobis ut sub illo sitis, a quo est intellectus, et eruditio, ut non temere dominemini, sed Domino omnium serviatis, et in beatitudine exsultetis.

VERS. 12.---»Nequando irascatur.« (Ibid.) Dubitatio non secundum prophetam, sed secundum ipsos, qui cum dubitatione cogitant iram Dei. »De via justa,« id est, Christo sublati, vel de bona operatione.

[Col. 0847C] VERS. 13.---»Cum exarserit.« (CASS.) Modo non ardet cum castigat, ut pater, sed in futuro ardebit, quia nihil patientiae in futuro erit. »In brevi ira.« Quia non singula horum separatim, sed simul omnia discutit.



PSALMUS III.

VERS. 1.---»Psalmus,« (AUG.) de passione et resurrectione Christi: Filius Judas a quo fugit, cum illo discedente cum caeteris in montem secessit; vel potius cum mentem ejus sapientia Dei deseruit, ut totus esset diaboli, quae desertio fuga propter celeritatem dicitur. Unde: »Quod facis, fac citius (Joan. XIII).« Cui Christus pacem exhibuit, ut et David filio iniquo, unde pax patris dicitur: Judas vero ut Absalon suspensus interiit. Proponit duas partes [Col. 0847D] oppositas. Vox Christi quasi admirantis, cum ad salvandum venit: »Domine, quid, etc.«

VERS. 2.---»Domine, quid.« (CASS.) Primus psalmus de his qui breviter de passione et resurrectione facit, contra eos, et maxime paganos, qui gloriam majestatis non putant ad humilia posse descendere.

VERS. 3.---»Multi dicunt, etc.« (AUG.) Vel hoc dicit unusquisque qui a vitiis et cupiditatibus impugnatur.

»Dicunt animae: Non est salus, etc.« Coacervatione vitiorum subrepit desperatio sanitatis, quasi vitiis insultantibus animae; vel etiam diabolis et angelis ejus, per suggestiones.

[Col. 0848A] VERS. 4.---»Susceptor meus es.« (CASS.) In Christo. Caput, Christum, vel mentem quae servit legi Dei. »Percussisti omnes.« Recte in praedestinatione dicitur de diabolo et angelis ejus. »Super populum.« Hoc est unumquemque nostrum. (ID.) Vel hoc loquitur Ecclesia et caput ejus, inter procellas persecutionum per totum orbem constituta. Multi dicunt, Christianum nomen, exstinguere cupientes, »Non est salus.« Aliter non sperarent delere Ecclesiam late pullulantem. »Susceptor.« Quia in Christo suscepta et cum eo exaltata. Caput ipsum qui primus ascendit in coelum.

VERS. 5.---»Et exaudivit me de monte, etc.« Id est, Christo auditur oratio Ecclesiae, vel justitia.

VERS. 6.---»Ego dormivi:« secundum illud: [Col. 0848B] »Exsurge a mortuis, et illuminabit tibi Christus (Ephes. V).« Nihil mirum Salvatorem haec dicere, quando multo majora pro animarum salute gessit, quo tempore a corpore abfuit, quae in epistola catholica apud sanctum Petrum recensentur: »Quando iis qui erant in carcere, spiritibus profectas praedicavit, qui increduli aliquando fuerant (I Petr. III).«

VERS. 7.---»Non timebo millia,« quae nomen Christi conantur exstinguere.---»Exsurge.« O caput Christe, in cujus resurrectione salus est.

VERS. 8.---»Quoniam tu percussisti, etc.« Jam regnante Ecclesia, inimici confusione percussi sunt. »Dentes peccatorum,« verba, scilicet, maledica; vel principes in interitum fiunt. Ergo credite, homines, [Col. 0848C] quod »Domini est salus,« et o Domine »benedictio tua sit super populum tuum. Voce mea.« Haec mihi merito, quia »voce mea.« Qui bonus est, et bona petit, voce sua clamat; aliena voce, id est, vitae suae non concordante. »Ego dormivi.« Finis rei, unde proponit non timendum. »Ego,« cum pondere; quasi: saeviunt illi, sed non dormirem, nisi vellem. Vel, dormivi consentiendo; soporatus, male operando; exsurrexi, peccata deserendo. »Quoniam.« (AUG.) Non retropendet, non praeterea salvum facit quia percussit: sed inde contriti sunt dentes, quia percussit; id est, maledica verba in irritum ducta sunt; vel, dentes, sunt qui quosdam de numero sanctorum praecidunt, et malis incorporant.



PSALMUS IV.
[Col. 0848D]

VERS. 1.---»In finem.« (AUG.) Finis duobus dicitur modis, quando aliquid deficit, vel quando perficitur. (Ibid.) Canticum laetitiam indicat. Psalmi sunt qui cantantur ad psalterium, quo in magno mysterio usus est Propheta. »Psalmus,« de moribus ad agendum, ut deserantur falsi dii et vana saeculi; »Cantici,« quia fit mentio de aeterna jucunditate.

VERS. 2.---»Cum invocarem, etc.« (CASS.) Exemplo sui increpat infideles de falsis. »Dilatasti mihi.« (Ibid.) Ab angustiis tristitiae in latitudine gaudii duxisti. V. »Gaudemus in tribulationibus scientes quod tribulatio, etc.« (Rom. V.) Prius indicavit se auditum: jam quasi habens in corde [Col. 0849A] Deum, ei loquitur. »Miserere mei.« Misertus de justitia et dilatione. Item, miserere contra miserias hujus vitae. »Orationem meam.« De petendis bonis. Et cum ita de me, »Filii hominum, usquequo gravi corde?«

VERS. 3.---»Diligitis vanitatem, etc.« (CASS.) Voto amplexamini, quaeritis labore vana idola, et mendacia, quae non Deus: vel terrena, quae non faciunt quod promittunt.

VERS. 4.---»Et scitote, etc.« Proposito novo homine veterem jubet exuere. (AUG.) Nota, »Et« in initiis poni, ut dicta, cum visione quae in corde est conjungat, ita hic, ut: »Nolite diligere vana. Et scitote.« Sed diapsalma sic conjungi vetat. Diapsalma secundum Hieronymum semper, Hebraei [Col. 0849B] Sela, id est, semper in confirmatione praecedentis partis. Sympsalma, id est, conjunctio psalmi. »Dominus exaudiet.« De requie ita, et vos: et ideo clamate, sic digni auditu.

VERS. 5.---»Irascimini.« Si motus surgit animi qui non est in potestate, non ei consentiat ratio. (CASS.) Motus animi in potestate nostra non est, sed Dei gratia temperare possumus: quod ergo consuetudinis est, permittit; quod culpae, prohibet.

(HIER.) Hoc docet Apostolus: »Sol non occidat super iracundiam vestram (Ephes. IV),« ut peccatum sit omnino vel leviter irasci: justitia autem, iram celeri poenitudine mitigare. »In cordibus vestris.« (AUG.) De his quae tractatis in corde, quem novit Deus: id est, de consensu; et de his quae volvitis [Col. 0849C] in cubili, id est delectatione carnis, in qua captiva versatur ratio, ut fera in cubili, »Compungimini,« per poenitentiam; vel cubilia sunt cogitationes ferocium. (CASS.) Venialis est ira quae non ducitur ad effectum. Diapsalma. »Sacrificate.« (CASS.) Deposito veteri homine, nos in sacrificium jubemur offerri, quia certi de bonis. (AUG.) »Sacrificium justitiae,« spiritus contribulatus, ut se puniens mactet Deo: vel, opera justa post poenitentiam quod notat diapsalma, ut de veteri vita transeatur ad novam, et sic sperate bona. Sed quia vix est qui diligat interiora bona, subdit:

VERS. 6.---»Multi dicunt: Quis ostendit nobis bona?« Futura, scilicet de quibus dubitant et desperant. Ad quod respondens ostendit breviter quae [Col. 0849D] bona sunt quaerenda.

VERS. 7.---»Signatum est super nos lumen, etc.« (AUG.) Hoc lumen est totum, et verum hominis bonum, quo signatur, ut denarius imagine regis. »Lumen.« (AUG.) Lumen, id est, luminosus vultus, et illuminans nos, imago qua cognosceris. (CASS.) Vel: Crux nobis impressa est, in signum regis nostri, quae est lumen vultus: quia in talibus radiat Deus. Imago creationis, ratio; recreationis, gratia; similitudinis, tota Trinitas. »In corde. (AUG.) Non foris in vanis, sed intus ubi habitat Deus, quaerenda est laetitia.

VERS. 8.---»A fructu.« (CAS.) Quia putant in his consummatum bonum. Haec tria tanquam usibus [Col. 0850A] humanis magis accommoda pro omnibus divitiis ponit.

VERS. 9.---»In pace in idipsum.« (CASS.) Ego autem in pace mentis dormiam, hic oblitus mundi, et requiescam in futuro: quia jam in una spe, non in multiplicitate saeculi. »In pace dormiam et requiescam.« (AUG.) Ab omnibus saeculi cum mortale hoc induet immortalitatem: et hoc vere erit, quia jam est spes: et hoc est: »Quoniam tu, Domine,« et profecto erit quod speratur.



PSALMUS V.

VERS. 1.---»Pro ea quae consequitur haereditatem.« Quia hic honoratur cui habenda haereditas affirmatur, a qua aemula excluditur. Ecclesia est, [Col. 0850B] quae haereditatem, id est, vitam aeternam, ipsum Deum accipit, quae hic loquitur de haereditate, quam sibi petit, et asserit, aemulam dicens excludi. (BEDA.) Id est, pro Ecclesia, quae, Christo resurgente, bonorum spiritualium dona percepit, quae et ipsa nonnunquam Domini vocatur haereditas, cujus pretioso est sanguine comparata: unde dictum est: »Postula a me, et dabo tibi gentes, haereditatem tuam.« Totus ergo psalmus a persona catholicae profertur Ecclesiae, quae prima sectione orationem suam poscit audiri, haereticos et schismaticos praedicans a Domini muneribus esse excludendos. Secunda sectione per intellectum Scripturarum divinarum recto tramite dirigi se ad illam felicem patriam deprecatur, perfidos inde asserens funditus [Col. 0850C] fieri alienos. Ad postremum commemorans praemia beatorum, ut una praedicatione et malos praedicta poena converteret, et justos promissa praemia concitarent.

VERS. 2.---»Verba mea.« (CASS.) Hic innuit propheta trinam orationem esse faciendam. Sunt enim tria principalia vitia in prosperis, tria in adversis: contra quae trinam debemus facere orationem. In prosperis, contra carnis concupiscentiam, contra concupiscentiam oculorum, contra superbiam vitae. In adversis, contra timorem mortis, periculi, utilitatis. (Ibid.) Trina oratio, verba, oris psalmodiam, clamorem, cordis affectum, ideo: »Exaudies.« Ecce ter de eodem. »Auribus.« Aures Dei sunt potentia, clementia. Potentia, qua potest: clementia, [Col. 0850D] qua vult audire; nisi enim esset clementia, nullius preces exaudiret.

VERS. 3.---»Voci.« Illa oratio vocem habet, quae est digna audiri. »Rex.« (AUG.) Proprie Filius, bene primo rex, quia per eum itur ad Patrem, unde subdit: Et »Deus meus:« et tamen non dicit intendite, sed intende, quia unus Deus.

VERS. 4.---»Quoniam, etc.« (AUG.) Hucusque oratio ut audiatur, etc., usque ad et hoc mane mox ut tenebras deserit.

VERS. 5.---»Mane astabo.« (CASS.) Vel, mane quando incipiet aeternitas, et tunc plene videbo quod non placet iniquitas: quia tunc non habitabit, »sed tolletur impius, ne videat gloriam Dei (Isa. [Col. 0851A] XXVI):« et tunc non permanebunt, etsi misericordiam ejus habuerint.

VERS. 6.---»Neque permanebunt injusti.« Qui mala faciunt. Nam odisti qui operantur, non qui operati sunt.

VERS. 7.---»Perdes omnes qui loquuntur mendacium.« (AUG.) Quia hoc est veritati contrarium. Veritas est de eo quod est. Mendacium non est substantia vel natura, sed de eo quod non est, et merito perditur, quod declinat ab eo quod est ad id quod non est. (Ibid.) Mentiri est loqui contra hoc quod animo sentitur. (Ibid.) Sunt mendacia quaedam pro salute, etc., usque ad non cogitavi furentem posse repetere.

VERS. 8.---»Ego autem.« (AUG.) Tertio, dicit se [Col. 0851B] futuram domum Dei, et nunc proximare in timore ante consummationem, quae expellit timorem.

»Introibo.« (CASS.) Per hoc introibo, quia adorabo. (Ibid.) Petit contra ea quae aemula ingerit: unde ipsa peribit.

VERS. 9.---»Domine, deduc.« (AUG.) Quarto, proficiens inter impedimenta orat juvari intus, ne linguis dolosis avertatur. »In justitia tua.« (CASS.) Quia poenitentes et supplices recipis. »In conspectu.« (AUG.) Ubi homo non videt, cui laudanti vel vituperanti non est credendum: quia non videt in conscientia, in qua iter ad Deum dirigitur. Ideo subdit: »Quoniam non est in ore eorum veritas.«

VERS. 10.---»Quoniam non est, etc.« Non modo non est veritas in ore, sed sepulcrum: quia fetida [Col. 0851C] promunt ad corrumpendum, quibus si non proficiunt, dolose agunt, id est, non modo moliuntur, sed efficiunt.

VERS. 11, 12.---»Judica illos Deus. Decidant a cogitationibus suis.« Non optat, sed quod futurum est praedicit. Decidit qui spe bona frustratur.

»Et laetentur.« (CASS.) Post retributiones malorum subdit praemia bonorum, ut sicut poena terret, praemia incitent.

VERS. 13.---»Ut scuto. (CASS.) Uno verbo indicat beneficia Dei gratuita. Voluntas quae vocat, est defensio contra omnia, et corona, et clypeus. Capiti aptatus corona est, cordi defensio.



PSALMUS VI.

[Col. 0851D] VERS. 1.---»Octava« est adventus Domini, in qua peccator timet argui, et ideo poenitet. (AUG.) Octavam dicunt aliqui adventum Domini, etc., usque ad unde timens Ecclesia hic orat.

VERS. 2.---»Domine, ne in furore.« (BASIL.) Confessio est deprecativa, quae apud Deum valet. Primo est exordium, in quo captat benevolentiam, per potestatem judicis, per infirmitatem suam, per consuetudinem parcendi: quia non vult a mortuis, sed a vivis rogari. »Arguas.« (AUG.) Argui gravius est quam accusari, unde damnatio timetur. Corripi mitius, id est, emendari vel erudiri. Arguuntur in judicio, qui sine fundamento. Emendantur, id est, purgantur, qui supra illud lignum, fenum, stipulam [Col. 0852A] aedificaverunt. Dicit ergo hic: »Sana,« ne ibi sit opus, unde subdit: »Miserere.«

VERS. 3.---»Infirmus« (AUG.) Reatu infirmatur anima, a quo sana, quia ossa, id est, mens conturbatur ad praesentiam, et anima, id est, sensualitas: ergo usquequo differs, quasi dicat: Quid restat quin sanes? »Usquequo.« (AUG.) Innuit se diu luctari cum vitiis. Non est autem crudelitas dilatio Dei, sed ut persuadeat animae, in quae mala se praecipitavit. Nondum enim tam perfecte orat, ut ei dicatur: »Adhuc te loquente dicam, ecce adsum (Isa. LXV).« Ut ex difficultate sanationis inde magis caveat sibi, et ut ostendatur quae poena sit non conversis, si tanta difficultas sit conversis, unde: »Si justus vix salvabitur, impius ubi apparebit?« (I Petr. IV.)

[Col. 0852B] VERS. 5.---»Convertere.« (CASS.) Qui aversus eras, vel a vindicta. »Eripe,« ab imminente morte. Vel eripe animam peccatis ligatam. »Salvum me fac, etc.,« dando virtutes.

VERS. 6.---»Quoniam non est.« (CASS.) Ideo hic festino dimitti, quia post mortem et in inferno non accipitur confessio. »In inferno. (AUG.) Confessus est dives, qui Lazarum vidit, etsi de profundo, cujus comparatione coactus est confiteri mala sua, usque adeo, ut et fratres roget ab his praemoneri: sed post judicium in profundioribus tenebris nullam lucem Dei videbunt, cui confiteantur. Vel, mortem dicit peccatum in quo immemor est Dei qui mandata ejus contemnit.

VERS. 7.---»Laboravi.« (CASS.) Narrat aerumnas [Col. 0852C] quibus poenitentes avertitur; gemit dum videt quid egit, et quae poena futura. »Lectum.« Conscientiam, quae quibusdam quies, quibusdam tormentum. Stratum, sensualitatem; fertilem faciam, quae erat arida. Vel, lectus delectatio corporis, in qua homo resolvitur. Stratus, cumulus peccatorum ut vestium, quo resoluto, imbre lacrymarum, nova messis virtutum crescat.

VERS. 8.---»A furore.« (AUG.) Ab ira, vel Dei, quae in judicio, etc., usque ad ne quis desperet de gravitate peccatorum, subdit: »Discedite, etc.« (CASS.) Correptio, ut separetur ab illis, quorum collegio peccavit, et insistat mandatis Dei. »Inimicos,« (AUG.) id est, vitia, vel malos homines, qui vere sunt inimici ad Deum se convertentium, a quibus [Col. 0852D] separatur omnis bonus, non loco, sed animo. Quia vero non est inanis tantus labor poenitentiae, exauditum se significans, subdit: »Discedite.«

VERS. 9, 10.---»Dominus.« Ter Dominus, quia Trinitatem affuisse precibus ostendit: Incepit a lacrymis, exauditus exsultat. »Exaudivit Dominus.« (CAS.) Dat exemplum fideliter orantes audiri.

VERS. 11.---»Erubescant et conturbentur.« (CASS.) Quasi in conclusione, jam liber a peccatis, exsultans, pro inimicis, ut convertantur, orat, ut, sicut ipse, habeant veniam. (AUG.) »Erubescant.« Hoc non hic (ubi potius irrident eos qui omnia relinquunt, et infirmos erubescere faciunt), sed in judicio.



PSALMUS VII.
[Col. 0853A]

VERS. 1.---»In finem, psalmus. (AUG.) Chusi, qui transivit in partem Absalon, etc., usque ad non enim erat eis abscondendum, pro quibus gestum est. (AUG.) Potest hic psalmus in persona Christi intelligi; si qua humiliter dicta sunt, ad infirmitatem nostram referantur, quam gestavit. Primo petit ex omnibus tribulationibus liberari.

VERS. 2.---»Domine Deus.« (CASS.) Iste est primus psalmus eorum, in quibus per actus David futura mysteria Domini significantur. Mysterium incarnationis, silentium fuit Judaeis; ut David a filio, ita Christus a populo, quem nutrierat, persecutionem sustinuit. »Libera.« (AUG.) Quasi, superato [Col. 0853B] omni bello vitiorum, jam profecto nihil restat, nisi invidus diabolus.

VERS. 3.---»Rapiat, etc.« »Redimat, etc.« (CASS.) Propria verba: Domini est liberare, leonis rapere. Ordo, prius persequentes ponit, inde leonem. Expiatus enim ab omnibus spiritualibus nequitiis a diabolo liberatur.

VERS. 4, 5.---»Domine, si feci istud.« (Ibid.) Ad litteram de David, et Absalon. »Si feci istud,« id est, si hoc malum mihi per praeteritam culpam contigit. Vel si modo est iniquitas in manibus, id est, operibus meis. Vel, »si reddidi retribuentibus mihi mala, etc.,« (quod dicitur aequitas apud homines), »merito« (etsi non videatur hominibus) »deeidam ab inimicis meis inanis,« a fructu mansuetudinis.

[Col. 0853C] (AUG.) »Si feci istud,« vel, universale peccatum, quod sine nomine dixit, quod est superbia, quae est radix omnium malorum. Vel, quod sequitur, »si est iniquitas,« quod de omni peccato accipitur. »Si reddidi.« (Ibid.) Id est, si te non sum imitatus in justo silentio, id est, patientia, quae pro me operatus es. »Decidam merito ab inimicis.« (Ibid.) Non jurejurando hoc sibi imprecatur, sed dicit quod contingit se vindicantibus: prophetat ergo, non jurat per exsecrationem; quod est gravissimum jurisjurandi genus. Inanis factus vana et superba laetitia, quod quasi vinci non potuit: Salomon, »Melior est qui vincit iram, quam qui cepit civitatem« (Prov. XVI).

[Col. 0853D] VERS. 6.---»Conculcet, etc.« (Ibid.) Anima peccatoris de quo, »Terra es, et in terram reverteris ([Gen. III]),« cibus serpentis est cui in maledictione dictum est, (»Terram manducabis,«) id est, diaboli, quia terra, id est, terrena est. Et ideo hic ait: »Conculcet in terra vitam meam, id est, in terram redactam sibi incorporet, et ibi sit despicabilis. »Gloriam meam.« (Ibid.) Quae debet esse in conscientia, ubi Deus videt; et solida in Domino, ut: »Qui gloriatur, in Domino glorietur (I Cor. I).« »Deducat in pulverem,« id est, in superbiam et jactantiam, ut scilicet velim gloriari apud homines. »In pulverem deducat. Pulvis quem projicit ventus.« (Ibid.) Superborum jactantia. Vult ergo ut [Col. 0854A] gloria sua sit solida intus, ubi Deus videt: est enim pulvis, si apud homines gloriatur; ecce quam cavenda superbia.

VERS. 7, 8.---»Exsurge, Domine.« Petit ut gloria resurrectionis Christi subveniat. »In ira tua.« Perfectus enim iste non precatur hic adversus homines, sed adversus diabolum, ut possessionem ejus amittat, peccatores, scilicet et impios, qui sunt ejus possessio. Et quia ablatio hominis, quia poena est diabolo, dicitur ira Dei contra eum. Vel, precatur hic Christi resurrectionem, sicut in praecedenti, ejus incarnationem: ut »O Domine Deus meus, etc.« »In finibus.« Mundus, vel infernus, sunt fines diaboli.

»Et exsurge, Domine.« Superbus diabolus, quia [Col. 0854B] per iniquitatem vincitur, subdit: Vel, »Exsurge,« id est, in toto orbe notus efficere, resurgendo. »In praecepto,« ut praeceptum humilitatis facias implere: et hoc inde sequitur, quia Synagoga de diversis populis, vel specialiter Judaeis, »circumdabit te,« amando, vel persequendo: »Propter hanc,« id est, amantem, »regredere,« id est, fac scire eos omnipotentiam tuam, qui descendisti ut te viderent; vel »propter hanc,« id est, persequentem, in qua locum non invenis, »regredere in altum,« id est, subtrahere his qui te persequuntur. »Synagoga.« (Ibid.) Congregatio populi, etc., usque ad Dominus judicat, de judicio regressi, id est, Christi. »Innocentiam.« (Ibid.) Quia non reddidi retribuentibus mihi. »Super me.« (Ibid.) Justitia et innocentia [Col. 0854C] sunt super me, quia non a me, sed a Deo.

VERS. 10.---»Scrutans corda.« (Ibid.) Quid quisque cogitet. »Renes.« Quid quemque delectet; quia finis curae et cogitationis est delectatio, ad quam nititur pervenire. Opera nostra in dictis et in factis possunt videre homines: sed quo animo fiant, et quo pervenire cupiant, solus videt Deus; qui cum videt cor esse in coelo, et non delectari in carne, sed in Domino, id est, cum bonae sunt cogitationes, et earum fines dirigit justum, et non solum dirigit, sed adjuvat justum.

VERS. 11.---»Justum adjutorium.« (Ibid.) Duo sunt officia medicinae, scilicet morbum sanare et sanitatem custodire. Secundum primum dixit in alio psalmo: »Infirmus sum, sana me, Domine.« Juxta [Col. 0854D] alteram dicit hic perfectus, »justum adjutorium meum a Domino.« Et illa enim et ista medicina salvos facit: sed illa ex aegritudine transfert ad salutem, haec in ipsa salute conservat. Illa ad morbum evadendum, remedium; haec autem ne ad morbum recidat, remedium praestat. Illa sanamur infirmi, hac custodimur sani.

VERS. 12.---»Deus judex.« (CASS.) Hic metu futuri judicii terret, et spem reversis promittit. »Nunquid irascitur.« (AUG.) Alia littera: »Nunquid adducit iram per singulos dies.« In Graeco significantius, »adducit iram:« quia non in ipso est ira qua punit, sed in angelis irae, per quos punit: qui non propter justitiam qua non gaudent, sed propter [Col. 0855A] malitiam, poena humana delectantur: quos per singulos dies non congregat ad vindictam, sed per patientiam ad poenitentiam invitat.

VERS. 13.---»Gladium suum.« (AUG.) Alia littera: Frameam suam splendificavit. (CASS.) »Gladium suum,« manifestam vindictam exercebit, nec impar dictum est hoc, quia arcum suum tetendit,« minatur, ne putetur remissa patientia; »paravit,« ut mox missurus sagittam putetur. »Arcum suum.« (Ibid.) A simili. Sicut enim qui tetendit arcum minatur, ita per sacram Scripturam minatur malis, ne remissa putetur Dei patientia; et »paravit,« qui mox missurus sagittam putetur: sicut quis arcum parat, ut sagittam mittat. »Arcum suum tetendit,« (AUG.) temperando Vetus Testamentum [Col. 0855B] per Novum Testamentum: »Paravit,« per explanationem. (Ibid.) Vel, »paravit.« Parat et disponit Deus, etc., usque ad sed ardentibus studio, sagittae.

VERS. 15.---»Ecce.« Quasi, haec paravit Deus in Scripturis. (Ibid.) Unde videtur homini esse causa damnationis. Sed »ecce« quod non ex Deo, sed ex homine est, quia »lacum aperuit, etc. Concepit dolorem,« (Ibid.) id est, appetitu temporalium rerum. »Peperit,« effecit, emisit: et in emissa iniquitate est lacus, id est, praecipitium aliis. Unde subdit:

VERS. 16.---»Lacum aperuit.« Et sic est comparabilis aperienti lacum: aperit enim concipiendo [Col. 0855C] fraudem: effodit parturiendo, instando operi fraudis; incidit pariendo fraudem, scilicet, perpetrando.

VERS. 17.---»Convertetur dolor, etc.« Caput, anima, vertex, ratio: cui dominantur peccata, et supersunt: et superdescendent cum in poenas detrudent.

VERS. 18.---»Confitebor Domino.« (CASS.) Conclusio, quasi omnia in summam colligens, alacriter se dicit confiteri.



PSALMUS VIII.

VERS. 1.---»In finem, pro torcularibus, etc.« Pro torcularibus, id est, Ecclesiis, etc., usque ad animae in requiem emanant.

[Col. 0855D] VERS. 2.---»Domine, Dominus noster, quam admirabile nomen! etc.« (CASS.) Primo laudes Dei, majestas ejus, et operatio excelsa describuntur. »In universa.« (Ibid.) Non ergo Judaei vel quilibet alii sibi vindicent quod omnium est, quod est intentio. »Super coelos.« (AUG.) Ad litteram, vel Scripturas: quia excedit eloquia omnium Scripturarum; vel, »super coelos.« Continuando cum sequentibus, id est, in Scripturas, quas inclinat infantibus, propter inimicos crucis: qui destruuntur, cum videntur, id est, intelliguntur Scripturae usque ad infantes ductae: et cum per eas usque ad robur nutriuntur, et sublimitatem intelligentiae eriguntur.

VERS. 3.---»Ex ore infantium.« (Ibid.) Insipientium, quibus Apostolus lac dabat, quos signabant illi, [Col. 0856A] qui Dominum laudabant, in quos hoc utitur Dominus testimonio. Ex his perfecit laudem, quia si soli perfecti essent in Ecclesia, non consuleretur humano generi; sicut nunc, cum et minimi nondum capaces cognitionis rerum spiritualium nutriuntur fide temporalis historiae. »Inimici,« sunt omnes, qui dispensationi per Crucifixum factae, contraria dicunt. »Defensores« videntur haeretici fidei, philosophi sapientiae, cum tamen et illi fidem, et hi sapientiam veram impugnent. »Lactentium,« (CASS.) non aetate, sed ut Petrus, »quasi modo geniti (I Petr. II),« qui nondum escam, sed lac sumere possunt; et est, non solum a perfectis, sed et ab insipientibus praedicaris. Vel, infantes et lactentes dicit apostolos, qui fuerunt homines simplices et indocti; unde: »Stulta mundi [Col. 0856B] »elegit Deus ut confundat fortia (I Cor. I).« Perfectior est laus. Vel, ex ore infantium et lactentium, id est, ex verbis puerorum Hebraeorum perfecisti laudem, quae videbatur pueriliter agi propter inimicos, ne videatur humana sapientia, sed divinitus data. »Inimicos tuos.« Paganos. »Inimicum.« Judaeum, qui inimicus est Dei, dum Patrem solum defendit: quia »qui non honorificat Filium, non honorificat »Patrem,« vel inimicus voto.

VERS. 4.---»Quoniam videbo.« Prae Judaeo, spiritu. »Coelos tuos,« apostolos, videbo praesentialiter in posteris; hoc bene convenit primitivis. »Opera digitorum tuorum.« Quia cooperatione Trinitatis perfecti, quae significatur in tribus digitis hic, ut ibi: »Qui appendit tribus digitis molem terrae.« (Isa. XL.) Et per eos, [Col. 0856C] »Lunam et stellas quae tu fundasti.« Non illi.

VERS. 5.---»Quid est homo.« (Ibid.) Secundo, naturam hominis olim vitiatam dicit in Christo super omnia exaltatam. Prius enim ostenderat omnipotentiam Deitatis. Per hominem, peccatores; per filium hominis, spirituales. (Ibid.) Homo, quilibet vilis, cujus memor Deus miserendo, Filius hominis, Christus homo: quoniam per eum tu visitas eum, cum Verbum caro factum est, in quo medicus venit ad infirmos. »Aut filius.« (AUG.) Disjunctio innuit distare inter hominem et filium hominis. Omnis filius hominis homo, sed non e converso ut Adam. Homo ergo omnis, qui portat imaginem terreni: Filius hominis, qui coelestis, et merito novus homo, [Col. 0856D] filius hominis: quia novus ex veteri quadam mutatione fit. (AUG.) Cur relictis altioribus haec ima dicit? Sed oves, etc., usque ad qui semine verbi Dei hominum corda fructificare faciunt.

VERS. 8.---»Insuper et pecora.« Malos ergo Christo subjectos esse notat, quod minus videtur: hi enim carnales in latitudine campi, id est, in amplitudine voluptatum, non in montibus virtutum, habitantes. »Pecora campi.« (Ibid.) Qui in carne vivunt, ubi nihil arduum ascendunt: sed lata via, cui inhaerent, est quae ducit ad interitum: unde et Abel in campo occiditur.

VERS. 9.---»Volucres,« superbi: de quibus, »Posuerunt in coelum os suum (Psal. LXXII).« Quorum caput dicit: »Ascendam in coelum et exaltabo [Col. 0857A] solium meum, et ero similis Altissimo (Isa. XIV). »Pisces maris qui perambulant semitas maris,« curiosi. Haec tria, voluptas carnis, superbia, curiositas, includunt omnia vitia, quae sunt concupiscentia carnis, ambitio saeculi, id est superbia, concupiscentia oculorum, per oculos curiositas maxime praevalet.



PSALMUS IX.

VERS. 1.---»In finem pro occultis filiis.« Nec additur cujus, per excellentiam est unigenitus Dei. »Occultis.« Quia alia ejus sunt manifesta, etc., usque ad et de poena, qua judicat purgando, convertendo, excaecando.

VERS. 2.---»Confitebor tibi, Domine, in toto »corde meo, etc.« Propheta laetus psallit, quia cultura [Col. 0857B] diaboli adventu Christi destruitur: et Christus regnat, judicat, adjuvat.

VERS. 4.---»In convertendo inimicum meum, etc.,« »peribunt, etc.« (AUG.) Quia dum diabolum convertisti retro, membra infirmantur, ut nil nocere possint, et non erunt, vel, destruentur ex toto ab impugnatione tua, cum dices, »Ite, maledicti (Matth. XXV),« vel, peribunt cum aufert Deus ab eis iniquitatem.

VERS. 5.---»Fecisti judicium meum et causam »meam.« (Ibid.) Quia mihi servierunt ad utilitatem, quia »sedisti.« »Judicas.« (HIER.) Pater, ut Christus moriatur pro genere hominum. (AUG.) Vel, Christus in fine judicabit, cui Pater omne judicium dedit.

[Col. 0857C] VERS. 6.---»In saeculum et in saeculum.« (Ibid.) Saeculum est hoc praesens quod volvitur: saeculum saeculi aeternum, cujus illud imago est. Vel, determinatio est, ne hoc praesens acciperes.

VERS. 7.---»Frameae. (CASS.) Virtus diaboli in fine saeculi destruetur. »Civitates.« Populi ejus. »Cum sonitu,« id est, clamore maximo, ut fit cum res prosperae gravi »fine« clauduntur. Sed e contra Dominus permanet. »Finem, (AUG.)« est gladius quem vibrabit in secundo adventu aperte judicans, et qui modo occulte, usque ad quem aliquid valent hostis frameae, sed tunc penitus deficient. »Eorum.« (CASS.) Pluraliter, cum supra inimici singulariter dixit, quia cum plures sunt daemones, quia tamen in [Col. 0857D] malitia similes sunt, quasi unum. »Cum sonitu.« (AUG.) Id est, et strepitus et tumultus impietatis periit: vel, cum impietas evertitur, strepitus fit, quia non venit ad summam pacem, nisi qui magno strepitu cum vitiis pugnavit. »Thronum suum.« (CASS.) Judiciariam potestatem, qui in humilitate judicatus est, in majestate judicabit.

VERS. 10.---»Et factus.« Quantum est, eum qui judex est, esse refugium pauperi, qui nihil mundi cupit. »In opportunitatibus.« (AUG.) Non opportunius homo a saeculo avertitur, nisi his voluptatibus, labores et dolores misceantur.

VERS. 11.---»Sperent.« (AUG.) Cum desinunt sperare in rebus saeculi. Aversos a saeculo, quaerentes ubi figant spem, excipit cognitio nominis. Nomen [Col. 0858A] scitur, cum ille cujus est nomen, noscitur. Nomen est illi Dominus, quod novit, qui libenter ei servit, vel, qui est, et ideo nemo speret in transitoriis, nihil habentibus praeter, fuit, et erit. Nam quod in illis futurum est, cum venerit, fit statim praeteritum, exspectatur cum cupiditate, amittitur cum dolore, non tenetur cum certitudine. »Quoniam non reliquisti.« Fideles provocat ad laudem Propheta, respiciens beneficia praesentis temporis et futuri.

VERS. 12.---»Sion.« (Ibid.) Speculatio, quae modo agitur, ut perveniamus ad pacis visionem, id est, de Sion in Jerusalem: quaelibet autem studiosa speculatio fit in errorem, nisi Dominus in ea habitet. »Studia.« (HIER.) Id est, mandata ejus quibus studendum est.

[Col. 0858B] VERS. 13.---»Quoniam requirens.« (Ibid.) Sed quasi dicant, qui missi sunt evangelizare, nemo credit nobis, et occidimur, respondit: non sine fructu, quia »requirens ultione sanguinem eorum,« in judicio, ubi gloria occiso, poena occisori erit: »recordatus est, etc« (Ibid.) non post oblivionem, sed post longum tempus, secundum affectum infirmorum, qui oblitum putant, quia non tam cito fit ut volunt: quibus etiam adde, imo non est oblitus ut putatis: et si dixi »recordatus,« hoc contra querentes, qui pro dilatione putant oblitum.

VERS. 14.---»Miserere.« (CASS.) In sua persona dicit quod unusquisque petit. »Vide.« (Ibid.) Aspectus Dei, auxilium est, qui cum fit, et lux tenebras fugat: de superbia inimici aestimatur humilitas patientis, [Col. 0858C] quia tantum hi humiliantur, quantum illi extolluntur.

VERS. 15.---»Qui exaltas me de portis mortis, etc.« (AUG.) Id est ab omnibus cupiditatibus, quibus itur ad mortem: mors jam est ipsa laetitia in perfruendo cupitis; unde Apostolus: »Vidua, quae vivit »in deliciis, mortua est (I Tim. V).« »Portis filiae »Sion.« Sunt omnia optima studia, etc., usque ad quae nec oculus vidit, nec auris audivit. (CASS.) Portae contra portas, quia hae mortis, illae vitae. »Sion.« (Ibid.) Omnes Ecclesias mundi generavit, quia ibi natus est Christus unde fides incoepit.

VERS. 16.---»Exsultabo.« (AUG.) Hucusque clamor, inde dicit Ecclesia quae affligitur, exsultabo in Jesu. (CASS.) Spe enim salva est. »In laqueo.« (Ibid.) [Col. 0858D] Laqueus occultus, dolosa cogitatio: Pes, animae amor, qui, si pravus est, dicitur cupiditas, si rectus, charitas. Eo enim movetur anima quasi ad locum, quo se pervenisse per amorem laetatur. »In laqueo« ergo, id est, fraudulento consilio: pes, id est, amor qui per fraudem pervenit ad vanam laetitiam, comprehensus est, quia illa delectatio alligat eos, ut inde abrumpere amorem, et ad utilia vertere non audeant. Si enim conentur, dolor est deserere, quae delectant, et ille dolor non sinit abscedere.

VERS. 17.---Cognoscetur. (CASS.) Vel de futuro judicio, etc., usque ad ut quidam falso putant.

VERS. 18.---Convertantur peccatores. (AUG.) Hic est canticum diapsalmatis, quasi occulta laetitia separationis: [Col. 0859A] quae hic fit non loco, sed affectu, intra bonos et malos. (CASS.) Peccatoribus cum Antichristo finem malorum praedicit; quasi hoc interim, sed tandem convertentur, ne in suis gaudeant. In infernum, ne alibi mittendos se putent.

VERS. 19.---Patientia. (AUG.) Patienter, propter hoc praecipue memor erit Deus pauperum, scilicet propter patientiam.

VERS. 20.---Exsurge. (AUG.) Precatur futurum judicium. (CASS.) Loquens de fine saeculi propheta, prospexit adventum Antichristi; unde quasi territus clamat: exsurge.

VERS. 21.---Sciant. Id est, cruciati experiantur quod homines stulti fuerunt.



PSALMUS X.---Secundum Hebraeos.

[Col. 0859B] VERS. 1.---Ut quid. (AUG.) Diapsalma, quia illi (Antichristo) licebit tanta facere, ut Deus putetur: subdit quasi vocem gementium et quaerentium de dilatione judicii.

(CASS., AUG.) Ut quid. Mala illius temporis pertractat, etc., usque ad sed opportune, ita scilicet, Dum superbit.

VERS. 2.---Incenditur pauper, comprehenduntur in consiliis quibus cogitant. (AUG.) Mire providentia Dei de malis operatur, etc., usque ad sic damnantur mali, justi salvantur.

VERS. 3.---Quoniam laudatur. Ideo superbit vel comprehenditur, quia laudatur a suis, impletione desideriorum sensualitatis suae.

(AUG.) Adulantium linguae alligant animas in peccatis: [Col. 0859C] delectat enim ea facere, in quibus non solum non metuitur reprehensor, sed etiam auditur laudator.

VERS. 4.---Irae suae. (CASS.) Antichristi, quia omnia turbulenter et crudeliter faciet: vel, Dei, non quaeret Deum poenitendo; vel, Deus eum, ut hic ulciscatur, sed in futuro gravius puniturus.

VERS. 5.---Inquinatae. (CASS.) Nequitiae causa est, quod Deum non habet ante oculos, et ideo viae ejus, id est, cogitationes et opera sordent.

In omni tempore. (AUG.) Suo, scilicet vitae suae, etc., usque ad et quia omnium inimicorum suorum dominabitur.

VERS. 6.---Dixit, etc. Omnes gentes occupabo, sed non sine malo, id est, peccato, quod ei proprium [Col. 0859D] est. Vel semper ero sine malo: hoc sibi promittit, cujus maledictione os plenum, etc.

Non movebor. (AUG.) Vel, putabit se malis artibus, et non aliter, venturum de mortali generatione in aeternam, quod et Simon magus putavit.

VERS. 7.---Sub lingua. (CASS.) Id est, cogitationes ejus sunt de labore sanctorum et dolore corporeo, quod in martyribus patet. Vel, labor sanctorum et dolor, qui est in poenis corporis est sub lingua ejus, id est levior, lingua ejus, quae intus nocet: illa, scilicet poena extra.

Vel, sub lingua, quia verba plus timentur et nocebunt quam verbera, quibus praecipitatur et peribit anima.

[Col. 0860A] VERS. 8.---In occultis, etc. (AUG.), id est, ambiguis, ubi non facile videtur quid petendum, quid non.

VERS. 9.---Oculi ejus in pauperem, etc. (Ibid.) Exponit insidias, oculi, quasi misericordia et affectu, vel, alios sic decipit, quod oculi crudeliter respiciunt in pauperes spiritu.

Leo in spelunca, etc. Quia in eo vis et dolus, etc., usque ad per haereticos et falsos fratres.

VERS. 10.---Inclinabit. (CASS.) Cum nimia felicitate in otium remiserit animum, cadet repentino interitu: et Dominus spiritu oris ejus interficiet eum.

In finem. Negant videre Deum, etc., usque ad excitat Dominum, Exsurge, Domine.

VERS. 12.---Exsurge, Domine Deus, et exaltetur [Col. 0860B] manus, ut obliviscaris, etc. (Ibid.) Precatur judicium, ut hic cito finiantur, quae tanta sunt, ut nemo velit tempus quo haec fiunt dilatari.

Exsurge. Quasi ex improviso, ut conterantur, dum tui tecum exaltati glorificantur.

VERS. 13.---Propter quod irritavit impius Deum. (AUG.) Jam itaque et de judicio illo intelligens et exsultans, dicit, propter quid? id est, quid proficit tanta mala facere?

Dixit enim Deus in corde suo, etc. (Ibid.) Sensus iste pronuntiationem quaerit, etc., usque ad ne laborent, vel irascantur.

(AUG.) Christus Judam toleravit et ad praedicandum misit, et ei eucharistiam dedit ut ostenderet dona pervenire ad eos qui fidem accipiunt, qualis [Col. 0860C] Judas fuit.

VERS. 14.---Vides enim quoniam tu laborem et dolorem. Id jam praeordinasti, ubi tradas eos in manu tua.

Orphano, etc. (AUG.) Cui moritur pater mundus, per quem carnaliter est genitus, ut dicat: Mihi mundus crucifixus est, et ego mundo.

VERS. 15.---Contere brachium. Poenis terret, bonis demulcet.

Quaeretur. (AUG.) Quando adhuc necessarium sit ad purgandos nos, sicut supra dum superbit impius, etc.; sed quia non invenietur, id est, quia jam non est in quo sit locus peccato illius, plano ferro non est opus lima.

[Col. 0860D] VERS. 16.---Dominus regnabit in aeternum et in saeculum saeculi. Hoc regnum gratius erit pro concurrentibus malis, quod veniet destructo Antichristo, ab hoc regno peribitis gentes, sed pauperes habebunt, quia desiderium pauperum, etc.

VERS. 17.---Praeparationem cordis. (CASS.) Vel, concupiscentiam, quod est ubi omnibus viribus animae aliquid ardentius petitur. Vel, hoc, quod in cordibus eorum ipse Deus praeparavit. Vel, quam statim volunt petere Deus audiat.

Auris, etc. (AUG.) Nominatis membris, quae in nobis visibilia et corporea sunt, in Deo potentias operationum intelligi oportet.

Judicare pupillo et humili, etc. Secundus adventus [Col. 0861A] manifestus erit, etc., usque ad auctor malorum cum sua plebe damnabitur.



PSALMUS X.

VERS. 1.---In finem. (AUG.) Psal. David prophetae docentis resistere haereticis.

VERS. 2.---In Domino confido. (AUG.) De haereticis qui catholicos in suam volunt convertere pravitatem.

(Ibid.) In Domino confido. Quoad litteram potest legi de passione, et dicit, Christus secundum hominem, ut solet contra terrores Judaeorum, In Domino confido.

In Domino confido. Cum peccantes volunt sagittare rectos.

[Col. 0861B] Quoniam ecce. (Ibid.) Hi sunt terrores comminantium nobis de peccatoribus, ut ad se quasi justos transeamus. Dicunt enim: Peccatores intenderunt arcum, Scripturas, unde venenatas sagittas mittant, quas in cordis occulto parant.

VERS. 3.---In obscuro. (CASS.) In simplici sensu degentes, vel in suis ambiguis sententiis, non quod Scriptura ad hoc valeat, sed quia:

VERS. 4.---Quoniam quae perfecisti. Convertit ab his sermonem ad Deum quasi: Cur dicunt transmigra? Cur de peccatoribus terretur, qui intendunt sagittare rectos? quia quae perfecisti destruxerunt in suis conventibus, ubi parvulos, qui erant lacte nutriendi, ex quorum ore laus perficitur, venenis necant.

[Col. 0861C] Justus autem, quid fecit? (AUG.) Secundum utramque partem, etc., usque ad animae suae nocet, non justo, qui Deo credit.

VERS. 6.---Dominus interrogat, etc. Justus autem. Minatur judicium, cujus timore deserant falsitates.

Interrogat. (Ibid.) Id est probat, quia boni de obscuris non fatigantur, sed exercentur de cognitione: non inflantur, sed confirmantur.

Quae perfecisti. Id est, perfecte edidisti, vel implendo praedicta. Destruxerunt, male exponendo.

(Ibid.) In obscuro. Vel obscura luna. Duae sunt opiniones lunae, etc., usque ad qui tunc dicit sancta sacramenta, cum per sanctos dentur.

VERS. 7.---Pluet super. Quid malis reddat ostendit. ---(AUG.) Pluit de nubibus, id est pseudoprophetis. [Col. 0861D] Vel de bonis unde emanant laquei, cum male intelligitur: sed non nisi his qui peccatores sunt. Ignis. Primo igne cupiditatum vastantur: inde malorum operum fetore abjiciuntur a sanctis, inde merguntur aeternis poenis.

VERS. 8.---Justitias. (Ibid.) Pluraliter, ut justos accipias, in quibus multae justitiae, cum una sit Dei.

Aequitatem vidit. Aequitas visa est in facie, id est, notitia ejus: facies enim est notitia ejus, id est, potentia qua dignis innotescet. Vel vidit, quia non se dat noscendum malis, sed bonis, quod est aequitas.



PSALMUS XI.

VERS. 1.---Pro octava. (CASS.) Pro octava, quia [Col. 0862A] hic petit propheta iniquitatem mundi destrui, ut ad veritatem promissionis futurae perveniat.

(AUG.) Octava pro die judicii, sicut in sexto psalmo dictum est.

VERS. 2.---Salvum me fac. Revocat autem a falsitatibus saeculi ad eloquia Dei, ubi salus, a perversitate saeculi petit salvari.

Quoniam defecit. (CASS.) Exponit quae timuit multa: congregans in unum, ut sit major vis.

Sanctus. (Ibid.) Deus, qui ubique praesens, quantum ad homines defecit, qui in eum non credunt.

VERS. 3.---Proximum. (AUG.) Proximus omnis homo, cum nullo male agendum est: proximus primae nativitatis conditione est omnis homo; carnis cognatione, amici et cognati; misericordiae comparatione, [Col. 0862B] beneficus quilibet.

Corde, etc. Germinatio, duplex cor significat, in quo dolosus describitur, unde: Vir duplex animo inconstans est in omnibus viis suis. Boni habent unum cor et unam animam.

VERS. 4.---Disperdat Dominus universa labia, etc. (CASS.) Id est, passim pereant, qui in una pravitate conveniunt.

Linguam magniloquam. (Ibid.) Id est, superbam: hi sunt hypocritae, habentes speciem in sermone ad decipiendos homines, et Deo non subditi. (REMIG.) Vel, philosophi.

VERS. 5.---Qui dixerunt: linguam nostram. (CASS.) Jactant se de potestate labiorum, quasi non a Deo acceperint.

[Col. 0862C] VERS. 6.---Inopum et gemitum pauperum. AUG., (CASS.) Inopes, gentiles, qui nec legem, nec prophetas habuerunt; pauperes, Judaei. Nunc. Quod non in priori populo. Exsurgam. Apparebo in Filio. Ponam. Consolationem pauperum. Fiducialiter. Potenter, cui nil resistit.

VERS. 7.---Eloquia Domini. (Ibid.) Contra mala saeculi Christus a Patre missus, cujus eloquia vera sunt, impiorum falsa. Casta. Contra hoc quod supra, vana locuti sunt.---Examinatum. Contra, labia dolosa in corde et corde locuti sunt.

Septuplum. (AUG.) Perfecte, etc. usque ad et quod perfectum est demonstrat.

VERS. 8.---Tu, Domine. (CASS.) Utilitatem divinorum eloquiorum, ad Dominum se convertens, [Col. 0862D] ostendit.

VERS. 9. In circuitu. Conclusio de utraque parte. (AUG.) In circuitu, id est, cupiditate temporalium, quae septem diebus volvuntur, et non veniunt in octavum, id est, aeternum: unde ventilator est impiorum rex sapiens, et immittit illis rotam malorum (Prov. II), id est, ambitum volubilium.

Multiplicasti filios hominum. (Ibid.) Est et multiplicatio in temporalibus quae avertit ab unitate Dei: sed justi multiplicantur secundum altitudinem, quando eunt de virtute in virtutem.



PSALMUS XII.

VERS. 1.---In finem. (CASS.) Psalmus de charitate [Col. 0863A] Christi, etc., usque ad secundum illud: Cupio dissolvi et esse cum Christo. (Phil. I.)

VERS. 2.---Quandiu. (CAS.) Magnus ardor sustinentis, etc., usque ad quia spes protrahitur.

Consilia. (AUG.) Consilio non est opus, etc., usque ad dolens precansque aeterna.

VERS. 3.---Usquequo exaltabitur, etc. (CASS.) Dicit quia, ante adventum Christi, diabolus captivos tenebat homines. Vel super me, id est, meam crudelitatem, quia toto orbe colitur, et quia sic orbis interit, plorat.

VERS. 4.---Respice. (Ibid.) Post conquestionem, oratio, ut illuminetur, ne cedat fraudibus inimici, qui in misericordia confidit. Respice. (AUG.) Mitte quem missurus es. Exaudi. (CASS.) Pro omnibus, pro quibus generaliter petit. Illumina. Si non corpore, [Col. 0863B] videamus vel mente. Obdormiam. Quando fidei lumine sepulto, carnali delectatione clauduntur. In morte. Id est, in peccato quod fit in Spiritum sanctum de quo Joannes: Est peccatum ad mortem, non pro eo dico ut quis oret.

VERS. 6.---Exsultabunt. (AUG.) Non solum propter me illuminare, sed ne inimicus gaudeat. Speravi (CASS.) Et si festinat, tamen patiens est: quia et si differtur, firmus est in spe, et interius jam videns exsultat, quem carne videre desiderat: unde et sibi bona data dicit qui prius querebatur. Tribuit. Non tribuet: magna virtus fidei jam habet quod futurum est. Exsultabit cor. Si tantum desiderat, si sic famulatur venturo, quid faciendum suscepto?



PSALMUS XIII.

[Col. 0863C] VERS. 1.---Dixit insipiens. (CASS.) Increpatio Judaeorum, descripta eorum malitia. Primus psalmus de increpatione Judaeorum, etc., usque ad hic homo non est Deus.

VERS. 2.---Dominus de coelo. (Ibid.) Sed inde inexcusabiles, quia Dominus prospexit, id est, de humana natura eminuit. (AUG.) De coelo, id est, per sanctas animas prospicit: nam per se nil eum latet. Vel, de coelo, per animas sanctas, quae sunt coelum et sedes Dei. Vel, Dominus Pater de coelo, id est, secreto divinae mentis. (CAS.) Vel de aequalitate Dei Patris. Si est intelligens. Vel vidit, si est intelligens, et invenit quod aliquis non intelligit: quia non requirit, sed declinat, nam: Omnes declinaverunt, etc.

VERS. 3.---Sepulcrum. (Ibid.) Ita inutiles aliis [Col. 0863D] facti, quia guttur eorum est sepulcrum, etc. Sepulcrum. Dicuntur hi tres versus, qui sunt usque ad secundam divisionem, ibi, Nonne cognoscent, etc., non esse de Hebraeo, etc., usque ad eos non habet.

Contritio (AUG.) Ita inutiles sibi facti sunt, etc., usque ad et infelicitas in futuro.

(CASS) Via impiorum, etc., usque ad: Timor Dei ante oculos, etc.

VERS. 4.---Nonne cognoscent. Minatur judicium impiis.

VERS. 5.---Dominum non, etc. (AUG.) Non enim vere hunc invocant, qui Deo displicentia amant.---(CASS.) Inde augetur interitus, quia necesse est mala agere, cum superbi nolunt Deum invocare. Sicut [Col. 0864A] cautela est, opportune timere; ita ignavia, inepte trepidare, ut pro gente et loco, timore Dei abjecto.

VERS. 6.---Consilium inopis. (CASS.) Invectio in Judaeos, etc., usque ad, id est, de Judaeis procedens, etc.

VERS. 7.---Quis dabit ex Sion, etc. (CASS.) Postremo Judaeorum conversio praedicitur, quae fiet cum plenitudo gentium intraverit. Cum averterit. Pro Judaeis etiam hoc testimonium Isaiae ponit Apostolus: Veniet ex Sion qui avertit captivitatem, vel impietatem a Jacob.



PSALMUS XIV.

VERS. 1.---Domine, quis? (CAS.) Psalmus iste proprie morum est institutorius, praesumptionis repressio: ubi [Col. 0864B] agitur de unitate praesentis Ecclesiae et futura quiete. Primo interrogat propheta, quasi sacerdos ante faciem Domini stans, et responsa petit; volens scire quos Deus sua dignos judicet Ecclesia.

VERS. 2.---Qui. (Ibid.) Responsio Domini, etc. usque ad ut Christus agnus sine fractura membrorum, qui proprie templum ingressus est, non ut expiaretur sicut caeteri, sed sine macula. Operatur justitiam. Ut dum vendentes et ementes ejecit de templo.

VERS. 3.---Qui loquitur. Hic exsequitur plenius. Veritas est cum res ita est, ut dicitur: Hoc proprie Christus fecit. In corde, qui aliquando tacuit indignis fraudulenter quaerentibus. Non egit dolum. Dolus est in lingua, cum aliud dicitur, aliud est in pectore. Vel, non egit dolum, quia omnia quae audivit a Patre, [Col. 0864C] sine aliqua adjectione vel suppressione, nota fecit proximis, id est, discipulis; Judaeis, proximis secundum carnem. Nec fecit proximo malum. Sed pro eis oravit; non acceptum habuit opprobrium adversus proximos suos, sicut est patens per hoc quod Judam non mordaci increpatione lacerabat.

VERS. 4.---Ad nihilum, etc. (AUG.) Haec est perfectio, ut nihil in homine valeat malignus, et ut hic sit in conspectu, id est, certe sciat, malignum non esse, nisi qui a Creatore ad creata convertitur. Malignus, id est, diabolus, despicitur; ut cum dixit: Vade retro, Satanas, etc. E contra, timentes Dominum glorificat. Juravit, quando apostolis certissima veritate promisit: Jam non dicam vos servos, sed amicos.

[Col. 0864D] VERS. 5.---Qui jurat proximo, etc. (Ibid.) Haec tria non sunt magna, etc., usque ad cum in superiori conclusione praeteritum posuerit, ad nihilum deductus est.

Pecuniam. Vel terrena est, quae penitus ad usuram dari prohibetur, quam Dominus Judae tradidit ad erogandum pauperibus, non ad usuram. Vel spiritualis, quae ad usuram dari jubetur, id est, praedicatio ad instruendos homines. Et munera super innocentem. Accipit quidem Christus munera, ut a magis, et quotidie pias oblationes; sed non contra innocentes, imo animam pro eis dedit. Qui facit haec, non movebitur. Ecce absoluta responsio interroganti: facit (dicit), ut ad actum nos invitet, non solum ad [Col. 0865A] cantandum haec. Qui facit haec, non movebitur. (CASS.) Conclusio. Similiter qui facit haec, requiescet in monte.



PSALMUS XV.

VERS. 1.---Tituli inscriptio. (CASS.) Hic titulus de Evangelio, non de Veteri Testamento, sumitur. Quod titulus notavit, id est, victoria et regnum, convenit Christo, quod hic agitur.

VERS. 2.---Conserva, etc. Psalmus secundus, qui breviter de passione et resurrectione tangit; primo, unam hominis naturam Christus ostendens, petit se servari, dicens omnia quae pertulit ad gloriam haereditatis suae perducta. (AUG.) Christus secundum hominem hic loquitur, de quo titulus regalis in passione eminuit: Jesus Nazarenus rex Judaeorum.---Bonorum [Col. 0865B] meorum, etc. (CASS.) Si Christi hominis bonis non eget Deus, sed ab ipso habet omnia, destruitur arrogantia hominum et haeresis Pelagianorum, qui putant aliquid bonis suis viribus fieri.

VERS. 3.---Sanctis qui sunt in terra. (Ibid.) Exposuit jam Christus qualiter oravit, narrat nunc quae bona fecit illi Deus. (AUG.) Sanctis, etc., usque ad et potentia ut resurgerem.

Mirificavit. (CASS.) Quasi, haec dixi Domino: Dominus autem mirificavit, id est, fecit miras voluntates, hae sunt mirae dum eis obedientes, fiunt de terrenis coelestes.

VERS. 4.---Multiplicatae. (Ibid.) Qua mirificavit, [Col. 0865C] etc., usque ad quae in uno sono consonant, quibus voluntates ejus ostenduntur.

VERS. 5.---Pars haereditatis. (AUG.) Eligant alii alia, etc., usque ad sed qui Deum eligunt partem. (CASS.) Vel, Dominus est pars, id est, portio et praemium, haereditatis meae, id est, sanctorum. Et pars calicis mei, id est, merces passionis. Haereditas enim ad gentes, calix ad passionem pertinet, qui bibitus dat resurrectionem. Sed nemo se putet haeredem nisi praeclarus.

VERS. 6.---Funes, etc. (Ibid.) Quasi forte, in qua est divina electio, ut et sors cecidit super Matthiam, et quisque capit ad mensuram suam. In praeclaris. Id est, in sanctis.

VERS. 7.---Benedicam Dominum. (Ibid.) Gratias [Col. 0865D] agit Patri de intellectu, et passione, in qua eo favente vincit, et de resurrectione, et confessione, et haec sunt, per quae haereditas restituitur ut sit rex Judaeorum, ut titulus dicit. Intellectum, etc. (AUG.) Quo haec haereditas videri et possideri potest. Insuper, etc. Id est, super intellectum. Usque ad noctem, etc. Id est, mortem, erudivit me, inferior pars mea carnis assumptio, ut expelleret tenebras mortalitatis quas ille intellectus non habet, quia pro eis nec turbari nec deficere potuit. Renes. Ex quibus secundum carnem exivi, scilicet parentela: increpuerunt injuriis, tentatione et passione.

VERS. 8.---Providebam Dominum. (Ibid.) Hinc trahe exemplum, quo peccata vitentur: qui enim [Col. 0866A] Deum semper acie mentis intuetur, non peccatis inclinatur.



PSALMUS XVI.

VERS. 1.---Oratio David. (CASS.) Oratio personae Domini convenit, adjuncta Ecclesia, quae ejus corpus est. Exaudi, Domine. (Ibid.) Iste psalmus veram naturam humanitatis facit attendere. Oratio Christi institutio est fidelium: sicut flendo Lazarum charitatem proximi habere nos docuit; persecutores fugit, ut inconsideratae temeritatis nobis auferret audaciam. Primo, petit secundum justitiam sibi retribui. Non in labiis dolosis. Ut qui inique damnatur; vel, ut qui dicit: Domine, Domine, et non facit opera. (AUG.) Vel, non in labiis dolosis de vultu tuo judicium meum prodeat, ut judicans non proferam [Col. 0866B] aliud quam intelligo.

VERS. 2.---De vultu tuo. (CASS.) Id est, secundum ea quae in me cognoscis, qui nullum habeo peccatum. Judicium. Quo sui judicatus videatur prodisse. De vultu tuo, non de dispositione Judaeorum, quod factum patet in resurrectione. Vel, judicium, quo discernit omnia.

VERS. 3.---Probasti. (CASS.) A similitudine fornacis, etc., usque ad tu scis me purum.

VERS. 4.---Vias duras. (Ibid.) Scilicet opera hominum: quas scilicet merentur opera hominum. Vel quas debent imitari homines, quibus iter vitiorum leve est, virtutum difficile. Vel, non est inventa, ita ut non loquatur, id est, ut non jactanter haec dicam, vel, ut non peccem in lingua, quod est opus hominum. [Col. 0866C] (AUG.) Vel, vias duras latronis, etc., usque ad postquam perrexi vias duras et perfeci gressus.

VERS. 5.---Perfice. (CASS.) Usque in finem: ante non est nisi inchoatio. Gressus, id est, humanas actiones, ut qui volunt imitari non moveantur a te, vel vestigia ab eis.

VERS. 6.---Ego clamavi. (Ibid.) Secundo, precatur ut a Judaeorum insidiis ejus puritas liberetur. Ego etiam clamavi, quasi diceres, hoc non nisi justo convenit, qui confidenter orat, quia scit audiri.

VERS. 7.---Mirifica. (AUG.) Mira, sunt quae nova sunt: haec sunt quae in carne cessit mirantibus Judaeis.

VERS. 8.---Pupillam. Perexigua est, et tamen per eam acies luminis dirigitur, quo lux et tenebrae dijudicantur, [Col. 0866D] sicut per humanitatem Christi divinitas discernens est inter bonos et malos.

VERS. 10.---Adipem. (CASS.) A similitudine animalium, quae ex adipe inflantur, id est, superbiam retinuerunt, non macri, id est, non humiles, vel adipem, id est, carnalem sensum retinuerunt, vel sceleribus saginati veram intelligentiam perdiderunt, unde restat superba loqui. Os eorum locutum est superbiam. Non cor, quia saepe iniqui quod ore defendunt, corde damnant.

VERS. 12.---Susceperunt me, etc. (Ibid.) Unde eis haec opportunitas? Respondeo susceperunt a Deo cujus dispositio est, vel, a traditore, vel, a judice acceperunt avide. Sicut leo paratus, etc. (AUG., CASS.) [Col. 0867A] Principes comparandi leoni diabolo, quo auctore faciunt: Populus catulus leonis, id est, filius diaboli, habitans, permanens in insidiis, quia mos est malis vota tegere, ut latenter possint perficere.

VERS. 13.---Exsurge, Domine. (CASS.) De retributionibus oratio. Praeveni, etc. (Ibid.) A similitudine currentis: nemo non prius in se quam in alium peccat. Supplanta eum: a similitudine luctantis, id est, inefficaces fac et dejice eos. Eripe animam meam ab impio. (AUG.) Resuscitando a morte ab impiis illata. Frameam. Anima mea est framea; quam manus, id est, virtus tua assumpsit, ut per eam regna iniquitatis debellet, et justos dividat ab impiis. Divide eos, etc., (CASS.) id est, Judaeos divisos, etc., usque ad miseria, quasi merito: quia, de absconditis. De absconditis [Col. 0867B] tuis. Id est, de immunditiis, etc., usque ad id est, ad satietatem usque malorum participes erunt. De absconditis. (AUG.) Non solum eis haec poena visibilis, sed de absconditis, id est, peccatis (quae a lumine veritatis tuae absconduntur) plena est memoria eorum, ut obliviscantur Deum.



PSALMUS XVII.

VERS. 1.---Diligam te, Domine, fortitudo mea, etc. (CASS.) Dicit hoc Christus, quod Ecclesia, id est, totus Christus.

(Ibid.) Primo, propheta summam colligens, de liberatione gratias agit.

VERS. 3.---Refugium. (Ibid.) Quando erat opus consilio, David ad eum refugit et invenit. Liberator, ut si potens, captu+m ab hostibus liberet. Protector, [Col. 0867C] (AUG.) quia de me non praesumpsi, quasi cornu superbiae contra te erigens; sed te celsitudinem salutis inveni, quod ut invenirem suscepisti me.

VERS. 4.---Laudans invocabo. (CASS.) Post omnia non elatus se jactat, sed omnia Deo tribuit: et ideo salvus; nam qui aliter facit, sibi relictus perit, etsi vicisse videbatur.

VERS. 5.---Circumdederunt me. (Ibid.) In persona iustorum ante adventum Christi, etc., usque ad qui rapidis iniquitatibus conturbati sunt.

VERS. 6.---Dolores inferni. Gentiles in inferno debito dolore torquendi. Praeoccupaverunt me laquei mortis, sequitur:

VERS. 8.---Commota est. Ecce quomodo, etc., usque ad et hoc qui praeoccupavit mortalitas et possibilitas.

[Col. 0867D] De templo. (CASS.) Vel de coelo, vel de venturo Christi corpore.

Commota est. (AUG.) Ita clarificato Christo commoti sunt et contremuerunt peccatores. Fundamenta, etc. (CASS.) Praesumptiones superborum, id est, divitiae et hujusmodi quibus innitebantur: spes enim mundi abiit, quam odit Deus.

VERS. 10.---Coelos. (Ibid.) Id est, praedicatores inclinavit a contemplativa ad ministerium, et ad ferendas molestias. Descendit, etc. Ipse passus in eis, et in quorumdam notitiam. Caligo: tenebrosi, qui etiam persequuntur, sub ejus potestate sunt; vel, qui simpliciter credunt, subjecti ei sunt.

[Col. 0868A] VERS. 11.---Et ascendit. Facit enim quosdam plenos scientia, in quibus supereminet, quorum celeritatem intellectus transcendit: tenebrosis autem latenter utitur: unde, Virga furoris mei Assur, ipse vero non cognovit, sed sui cognoscunt. Volavit super pennas vento. Ventos, quibus nihil est velocius, superat fama ejus, ut dum mox natus, magis per stellam nuntiatus est.

VERS. 12.---Tenebras. (AUG.) Obscuritates sacramentorum, vel, in his tenebris, ubi videntes per fidem ambulamus, et non per speciem (Matth. II).

Non per coelos. (CASS.) Descendit et ascendit (II Cor. V), sed per nubes aethereas (quod in Hebraeo), id est, per prophetas in quibus obscura doctrina sit, sed per nubes quae (non aetheris, id est, Apostoli) [Col. 0868B] praefulgidae sunt in cognitione ejus, id est, vicinius contemplantes.

VERS. 13.---Grando. (AUG.) Objurgationes, quae dura corda feriunt, sed si ignis charitatis resolvit, in miti animo fit aqua satians [alias saliens]. Et carbones, quia illo igne tenebrosa corda accensa reviviscunt.

VERS. 14.---Intonuit. (CASS.) Ad litteram, ut quando visum est tonitruum, Deo dicente: Clarificavi, et iterum clarificabo. Dedit vocem: ut non dixit: Hic est Filius meus dilectus in quo mihi complacui.

VERS. 15.---Et misit. (Ibid.) Dominus intonuit, et Dominus misit: non enim transitus ad gentes semper erat certus neque rationabilis habitus.

VERS. 16.---Et apparuerunt fontes. Christo veniente, [Col. 0868C] patuit quod obscuritas divini tegebat eloquii. Ab increpatione. Conversio ad Deum: quasi cum gratiarum actione, quia per praedicationem increpabat peccantes, et inspirabat ut timerent iram futuram.

Misit. (Ibid.) Hucusque de adventu Domini, hinc de temporibus Christianis. Misit Pater Christum. Accepit me. Ecclesiam sponsam. De aquis. (Ibid.) Baptismi. Vel misit Spiritum, qui est donum. De alto, quia aequalis Patri et Filio. Accepit, quasi fugativam. Assumpsit, in altitudinem virtutis et boni operis.

VERS. 18.---De inimicis meis. (AUG.) Id est, vitiis, quae super omnes inimicos plus nocent. Et ab his qui, etc. Id est exterioribus inimicis hominibus, scilicet et daemonibus quod necesse est, quia confortati [Col. 0868D] secundum quid. Ecce praevenerunt, id est, praevaluerunt. Per hoc magis eripit, quia illi sunt confortati; cum enim affligitur Ecclesia, magis crescit.

VERS. 20.---In latitudinem. (Ibid.) Per saevitiam malorum, crescit Ecclesia numero et merito. Salvum me fecit, quod ad fidem venit. Quoniam voluit me. (AUG.) Id est, gratis elegit.

VERS. 21.---Et retribuet secundum justitiam bonae voluntatis. Et secundum puritatem manuum (Ibid.) opera, quae sunt post prima beneficia Dei, scilicet fidem et charitatem, quae gratuito sine praecedenti merito Deus praestat.

VERS. 22.---Quia custodivi. (Ibid.) Vel ita continuando [Col. 0869A] cum praecedente versu, etc., usque ad et sicut coepi, ero immaculatus, unde in futuro retribuet.

VERS. 24.---Cum eo, ei, adhaerens. Et observabo, ne iterum cadam. Ab iniquitate, quae est mors beati.

VERS. 25.---Et retribuet. (CASS.) Dupliciter Deus retribuit: hic in praesenti, ut justus justificetur, et qui in sordibus est, sordescat adhuc, unde hic dicit: Cum sancto sanctus, etc., et in futuro praemium bonis, et poenam malis, unde ibi: Quoniam tu populum humilem, etc., quasi, ita hic: quia in futuro tu populum humilem salvum facies.

(AUG.) Et tribuet: jam non solum propter latitudinem fidei quae per dilectionem operatur, sed propter longanimitatem retribuet mihi. In conspectu: [Col. 0869B] hoc justis convenit, ut sicut illi Deum semper contuentur, ita Deus eos jugiter respiciat.

VERS. 26.---Cum sancto. (CASS.) Dixerat, retribui secundum justitiam, etc., usque ad quia tu, Domine, populum humilem salvum facies. Et oculos superborum humiliabis.

(AUG.) Est etiam occulta profunditas, qua intelligeris cum sancto sanctus, quia tu sanctificas.

Quoniam tu illuminas. Quod enuntiavit de electis et sanctificatis, orat nunc de aliis.

VERS. 29.---Lucernam. (Ibid.) Fuerunt praedicatores, in quibus lux, id est, cognitio veritatis, qua illuminaverunt alios, unde: Habemus thesaurum istum in vasis fictilibus. Tenebras. (AUG.) eos, qui adhuc sunt in tenebris. Meas. Praedestinatione.

[Col. 0869C] VERS. 30.---In Deo meo. (CASS.) Deus enim meus, est via, qua itur ad coelum, impolluta. Vel, via qua venit in mundum sancta et immaculata Virgo. Et quidquid dixit Spiritu sancto examinatum est, id est, utile et honestum: ut sapiens, quidquid dicit, prius apud se dijudicat. Transgrediar. (Ibid.) Diruere non penitus potest homo, sed ope Dei transit murum obstaculum peccatorum.

VERS. 31.---Deus meus. (Ibid.) Et continuando sequitur: Eripies me de contradictionibus populi. Caetera interponit ad commendationem. Eloquia. Igne examinationis probantur. Omnium. (Ibid.) Nullus excipitur, nisi qui sperare non vult.

VERS. 32.---Quoniam quis. (Ibid.) Deus dico: quia quis est alius Deus, nisi qui et Dominus in rebus [Col. 0869D] est? Et quia in Judaea notus, non dii gentium; haec contra paganos, qui multos sibi fingunt.

VERS. 33.---Deus qui. (Ibid.) Adhuc praeter communia, commendat per specialia, quia tertio Christus de virtute et potentia sua commendatur. Praecinxit. (Ibid.) Id est, perarmavit. Vel a similitudine currentis. Vel, dignitatem notat et fortitudinem, quod ei convenit, qui potestate sua judicabit populum, vel mundum. Immaculatam, sine peccato. Cervus spinas et hiantia loca transilit, sic Christus spinas et foveas peccatorum: et sicut cervus alta, ita Christus super omnes creaturas conscendit.

VERS. 35.---Qui docet: ab imminentibus insidiis cautum facio. Manus, opera vel voluntates. Ad praelium, [Col. 0870A] contra diabolum. Ut arcum, etc., similitudine rei quae non est, id est, irremissibilem fortitudinem. Brachia. Christi prophetae, et apostoli, per quos operatur: qui arcus aereus, quia praedicando non mollescunt, sed, semper fortes, verba salutis jaculantur.

VERS. 36.---Protectionem salutis. Non ut nihil patiar, quod tamen est ad profectum. Tribulatio est correctio, et doctrina, et dilatatio, et confirmatio.

VERS. 37.---Dilatasti (AUG.) Ne impediant carnales angustiae, quia latam fecisti charitatem hilariter operantem, etiam de his quae sunt sub me, scilicet de mortalibus rebus et membris.

VERS. 38.---Persequar. (CASS.) Arguendo, diversis afflictionibus fatigando.

VERS. 43.---Et comminuam. (AUG.) Ecce eadem [Col. 0870B] operatio Patris et Filii. Supra ait: Disperdidisti, Pater, et jam ait comminuam, id est, auferam virtutes, ut post cedant omni vento doctrinae.

VERS. 44.---Eripies. (CASS.) De illis ira: Sed eripies me, depressio Judaeorum, et exaltatio gentium.

VERS. 46.---Filii. Judaei quos enutrivi, facti alieni: Mentiti sunt mihi, ad honorem meum. Inveterati sunt et claudicaverunt a semitis suis, sequentes potius suas traditiones quam Dei.

VERS. 47.---Vivit. (Ibid.) Quarto exsultans Ecclesia summatim munera Dei laudat. Vel vivit, quia vivificat. Benedictus, quia omnia benedicit. Et exaltetur Deus salutis. (AUG.) Non terreno more de Deo salutis meae sentiam, nec ipsam salutem terrenam, [Col. 0870C] sed in excelso de illo sperabo.

VERS. 48.---Vindictas. (CASS.) Pia vindicta, dum rebellis subditur. Iracundis. Major gloria est a ferventibus malis liberare.

VERS. 51.---Magnificans, salutes. Deus qui magnificat: Faciens, Deus qui facit.



PSALMUS XVIII.

VERS. 1.---In finem. (CASS.) Psalmus de primo adventu, unde tyrannus cadit, homo absolvitur, hic propheta respicit in finem, id est, Christum, vel in ultima tempora.

VERS. 2.---Coeli enarrant. (Ibid.) Primo, loquens de incarnatione, commendat praedicationem novae legis. (AUG.) Coeli, apostoli, de gloria Christi in qua [Col. 0870D] Patris aequalis. (CASS.) Vel coeli, qui stellam miserunt. Gloriam. (Ibid.): Quod Deus gratis peccata dimittat. Opera. (AUG.) Quae secundum hominem, etc., usque ad et ipsi eidem facti nox, tenebrosis scientiam quae de humanis. (CASS.) Et hoc tam mirifice, quod in omnibus linguis; et tam late, quod in omni parte ambitus terrae.

VERS. 3.---Dies diei. (CASS.) Demonstrative agit. (AUG.) Dies diei. Spiritus spiritualibus profert plenitudinem sapientiae, etc., usque ad haec doctrina diebus et noctibus continuatur usque ad posteros.

VERS. 4.---Loquelae. (CASS.) Publicae suasiones. Sermones. Communes narrationes. Quorum non. Planius diceret, in quibus non audiantur voces eorum, [Col. 0871A] vel, omnium sermonum audiantur voces eorum: illud idem facit per relativum.

(AUG.) Omnibus linguis primos loqui fecit spiritus, qui omnes gentes in unum erat congregaturus, unus homo tunc omnibus, sic modo unus Christus caput et corpus.

VERS. 6.---In sole (CASS.) Quod alios fecisse laudat, ipse facit, praedicat incarnationem. Vel in sole, in manifesto mundi, vel in labore. Sol urit, lucet, et variat tempora. Tabernaculum suum. (AUG.) Quasi militare habitaculum, id est, dispensationem incarnationis suae, in qua venit expugnare errores mundi. Vel tabernaculum, Ecclesiam in manifesto, non in occulto, ut lateat. Sponsus. (CASS.) Toties prophetis promissus, magna similitudo sacramenti: ideo de [Col. 0871B] virgine natus, ut Ecclesiam sibi virginem copularet. De thalamo. (AUG.) Id est, virginali utero, ubi Deus humanae naturae, ut sponsus sponsae, copulatus est. Ecce humilis misericordia, sed fortis majestate. Gigas ad currendam. (CASS.) Imperturbabilis, irrevocabilis, humanam naturam potentia superans. A summo. Hic Trinitas ostenditur, etc., usque ad notat unitatem Trinitatis. Nec est qui se abscondat, etc. (AUG.) Verbum caro factum, non permisit ullum se excusare de umbra mortis: quia et ipsam penetravit calor verbi. Vel, calor est Spiritus, quem misit reversus, qui lex, testimonium, justitia, praeceptum, timor et judicia, quia haec agit.

VERS. 8.---Lex Domini. (CAS.) Secundo, laudat praecepta Novi et Veteris Testamenti. (Ibid.) Lex per [Col. 0871C] Moysen data, omnia verba sua distinctione corrigens, et ad Christi gratiam mittens. Convertens. (AUG.) Libertate, ad se imitandum, non premens jugo servitutis. Animas. Voluntates, non modo manus, ut Vetus Testamentum. Testimonium. Quaecunquae testimonia dedit Israel plena sunt veritate, et humilibus sapientiam dederunt. Sapientiam: de divinis.

VERS. 9.---Justitiae Domini. (Ibid.) Omnes in illo recte, qui non docuit quod non fecit, ut imitantes gauderent in eis, qui libere cum charitate facerent, non serviliter cum timore. (CASS.) Justitiae, lex quae justificat; quidquid praecipit justum est.

VERS. 10.---Timor Domini. (Ibid.) Timor saeculi non sanctus, quia non proficuus, et cum temporibus mutatur. Timor Domini sine omni perturbatione, [Col. 0871D] quia est mista cum pavore dilectio, quia si timet judicem, scit misericordem. (AUG.) Timor, non ille poenalis pro terrenis quorum amore formidat anima, sed castus, quo quanto diligit, cavet offendere sponsum, et ideo non foras mittitur, sed permanet. Judicia. Judicia Dei non egent alterius auctoritate.

VERS. 11.---Desiderabilia. (Ibid.) Vel, multum desiderabilia, vel multum aurum et lapis; vel multum pretiosum. Desiderabilia super aurum, etc., usque ad, cujus voluntatem suae praeponit, et dulciora sunt quam ipse sibi. Super aurum, id est, omne quod appetitur, pro divitiis, vel potentia, vel pro voluptate. Mel. Cibus Dei est mel; id est, solutus jam a saeculo; et favus, id est, quia adhuc circumplicatur, cui opus [Col. 0872A] est pressura exprimentis manus Dei, ut eat in vitam.

VERS. 13.---Delicta quis. (Ibid.) Tertio petit se a vitiis purgari, ut sit dignus Psalmista, qui haec referat sacramenta. Menti videnti suavis est veritas, dulcia judicia; non videnti quae suavitas? sed quare non videtur? propter delicta: nec mirum: Delicta enim quis intelligit? (CASS.) Delicta: omnia, quaedam enim nota sunt. Mea inquinant, aliena affligunt, et jam parce, repelle suasorem. Ab occultis. Omnia peccata duobus includit, etc., usque ad quo homo seductus est; et consentiendo fecit suum. (AUG.) Non est majus delictum quam apostatare a Deo, quod est initium superbiae: superbia vero est initium et causa omnis peccati.



PSALMUS XIX.
[Col. 0872B]

In finem. (CASS.) Figura operandi, quae ventura sunt Propheta canit.

(Ibid.) Propheta ex nimia charitate optat prospere evenire Ecclesiae, quae per Christum videbat ventura.

VERS. 2.---Exaudiat: quae tempore tribulationis vult ei fieri. In die tribulationis, quo majori desiderio Deum precamur. Dei Jacob, ut sicut illi, ita tibi gratiam benedictionis det, et praeponat Judaeis.

VERS. 3.---Mittat: pater. Auxilium, misso Filio.

VERS. 4.---Memor. Agit quasi de sacerdote immolaturo et rege pugnaturo. Sacrificii. (Ibid.) Sacrificium [Col. 0872C] Ecclesiae praevidebat, non pecudum, sed sanguinis et corporis Christi.

VERS. 5.---Tribuat. Diapsalma, quae tempore gloriae optat et affirmat. Omne. (AUG.) Non solum quo animam posuisti pro vita plurimorum; sed et quo caecitas ex parte contigit in Israel, et sic omnis Israel salvus fieret.

VERS. 6.---Laetabimur. (Ibid.) Ideo haec oratio, quia laetabimur et magnificabimur, ostendit se unum de Ecclesia tanto ante tempore.

VERS. 7.---In potentatibus. (AUG.) Potentatus nostri sunt salus favoris ejus cum et de tribulatione dat auxilium, quia vana salus hominum, quae est sinistrae, unde et superbia nascitur. Salus dexterae. [Col. 0872D] (Ibid.), id est gratia spiritualis, etc., usque ad qui terrena dignitate praesumunt.



PSALMUS XX.

VERS. 1.---In finem. Tertius psalmus de duabus naturis in Christo, coelestem regem describit, ut auditu credat mundus, quem visum contemnit Judaeus. Demonstrativam facit orationem in laudem Dei.

VERS. 2.---Domine in virtute tua laetabitur. (CASS.) Summam proponit, scilicet, meritum et praemium.

VERS. 4.---Quoniam praevenisti. (CASS.) Diapsalma; virtutes ejus et gloriam describit, etc., usque ad quasi capiti in coronam. Coronam. (Ibid.) Quia circumitus [Col. 0873A] Apostolorum docentem ambiebat, vel totus mundi circulus, id est, Ecclesia generalis.

VERS. 6.---In salutari tuo: gloriam et magnum decorem, etc. (CASS.) Verbo Patris, quae inde gloria. Gloriam de judicio, quia in Deitate judicabit. Decorem in majestate, quae tunc apparebit. Gloriam et magnum decorem, etc. Gloriosus, ut Petrus, cujus umbra infirmi sanabantur; et decor est super eum, praeter quem non est aliud fundamentum. Ideo super eum, quoniam dabis . . . . .

VERS. 7.---In gaudio cum vultu tuo. Quoniam rex sperat in Domino, et in misericordia, etc. (ID.). Id est, de hoc quod sui gaudebunt cum tua praesentia, quando eris omnia in omnibus.

VERS. 9.---Inveniatur manus tua, etc. (ID.) De [Col. 0873B] poenis inimicorum, ut supra de laudibus Christi.

VERS. 11.---Fructum eorum de terra perdes, et semen eorum. Non erit eis fructus beatitudinis in terra viventium.

VERS. 13.---Quoniam pones. (CASS.) Dicta de futura, etc., usque ad ut cum putarent occidere, salus fieret.

VERS. 14.---Exaltare. (ID.) Conclusio.



PSALMUS XXI.

VERS. 2.---Deus, Deus. (CASS.) Praemittitur conquestio de derelictione, necnon et oratio, sicut in omnibus psalmis de passione. (AUG., CASS.) Deus, Deus: geminat ex affectu, vel Deus omnium per [Col. 0873C] creationis potentiam, meus proprie per cultum. (AUG.) Quando hoc in cruce dixerat, psalmum istum de se scriptum indicavit. Respice in me. (CASS.) Non est in Hebraeo, sed a septuaginta interpretibus additum. Quare me dereliquisti? (AUG.) Mirum hoc, cum et Deus esset cum eo; sed pro nobis, qui in eo corpus ejus. Longe a salute mea, id est, mei veteris hominis, quia longe a peccatoribus salus, et haec sunt verba non justitiae, sed delictorum. Vel, longe a salute sunt verba delictorum meorum, quae sunt tollenda.

VERS. 3.---Clamabo. (AUG.) De nobis, corpore suo dicit, ut cum forte dicit: Transeat a me calix iste, id est, putatur timuisse mori; sed pro suis infirmis qui timent mori, haec dixit, sic et haec vox [Col. 0873D] membrorum est: Clamabo et non exaudies. Per diem, et non exaudies, et nocte et non ad insipientiam. (CASS.) Quia nullae in eo tenebrae, et tamen non auditur ad salutem corporalem.

VERS. 4.---In sancto habitas. (AUG.) Et ita mirum, quia patres liberasti; ego autem sum vermis.

(CASS.) Tu habitas in sancto, quia Deus erat in Christo mundum sibi reconcilians. Laus Israel, (AUG.) id est, videntis te, non ejus qui se voluit abscondere a conspectu tuo.

VERS. 5.---In te speraverunt patres nostri, speraverunt. (CASS.) Magnus decor, dum iterat speraverunt.

[Col. 0874A] VERS. 7.---Ego autem, etc. (AUG.) Hucusque Christus in persona veteris hominis, hic jam proprie in sua persona loquitur. Ego autem. Jam proprie Christus, sine semine natus sum, ut essem ultra homines in homine, in quo factus sum opprobrium, ut vel sic superbia hominis humilem imitetur. Vermis et non homo, opprobrium. (CASS.) Ita viliter conculcatus, etc., usque ad vermis, sine coitu natus, mortalis, humilis et vilis, silentio repens.

VERS. 9.---Speravit in Domino, etc. (CASS.) Dicentes: Spera in Domino, etc. Ironia Judaeorum, ecce quasi historialis narratio, non prophetia, ne qua sit excusatio, ne qua ambiguitas.

VERS. 10.---Ab uberibus. Non ex quo lactari [Col. 0874B] coepi, etc., usque ad sed fuisti Deus meus. De ventre.

VERS. 11.---De ventre. (AUG.) Non solum matris, quae lex nascendi est omnibus; sed de tenebris Synagogae, in quibus infidelis est, nondum in luce Christi natus, qui in observationibus illis carnalibus sabbati et circumcisionis confidit.

VERS. 12.---Ne discesseris a me, qui jam coepisti.

Tu extraxisti: non vir, ne dubitetur virginis partus, virtute Dei factum est. Spes mea ab uberibus: vera humanitas et magna perfectio; ab uberibus enim facit, quod vix maturus.

In te projectus sum, non in peccata hominis. Alii in Adam projiciuntur, ex quo rei. De ventre matris [Col. 0874C] meae, Deus meus. (CASS.) Nec conceptio sine Deo, nec in peccato, ut homo; unde Angelus: Spiritus sanctus superveniet in te.

VERS. 13.---Circumdederunt. (ID.) Describitur passio, quam terminat oratio; ad convincendos Judaeos refert futura quasi praeterita.

VERS. 14.---Aperuerunt. (ID.) Ut ferae volentes deglutire, os suum, non ad sapientiam reseratum. Sicut leo. (AUG.) Ut leo rapiens circumdederunt, ut rugiens os aperuerunt.

VERS. 15.---Sicut aqua. Quando funditur aqua, etc., usque ad unde relicto eo fugerunt. (CASS.) Sicut aquae sacramentum ablutio peccatorum, etc., usque ad et solidata est. Tanquam cera. Bene legis mysteria [Col. 0874D] comparat cerae, etc., usque ad quoniam circumdederunt. In medio ventris mei. (AUG.) Venter infirmos in Ecclesia, vel memoriam Ecclesiae significat.

VERS. 16.---Aruit tanquam testa virtus mea. (CASS.) Non ut fenum, sed ut testa quae igne fit firmior. Lingua mea. (AUG.) Servaverunt praecepta mea apud se hi per quos locuturus eram: et per eos in cognationem eorum, qui erant pulvis mortis, deductus sum.

VERS. 17.---Foderunt. (ID.) Evangelica narratio. Etsi haec ad litteram, innuit fossio manuum, quod operibus ejus non crediderunt; pedum, quod Apostolos laceraverunt. (CASS.): foderunt. [Col. 0875A] Terra fossa fructum facit, sic fructum vitae dedit Christus vulneratus.

VERS. 18.---Dinumeraverunt omnia ossa mea. (CASS.) Proprie describitur poena crucis. Sic ossa dinumeraverunt, id est, Apostolos; ne in majorem numerum crescerent, quaerebant exstinguere. Inspexerunt me. (ID.) Cum diligentia et delectatione, cum a re crudeli soleant oculi averti. Ecce quam obstinati, non casu aliquid factum, nec tot miraculis cor mollitum.

VERS. 19.---Diviserunt sibi vestimenta mea, etc. (AUG.) Sacramenta ipsius potuerunt dividi per haereses, sed non tunica desuper, id est, a Deo data; haec est charitas vel unitas, quam nemo potest dividere. (CASS.) Sed forte et dono Dei quibusdam [Col. 0875B] venit, etc., usque ad ut ramus olivae a columba delatus ad arcam. (AUG.) Vel, per animam unicam caput et corpus, quod unum diversitates respuit.

VERS. 22.---Unicornium, humilitatem meam, etc. (ID.) Judaei, terrena tantum petentes: vel, de cultu Dei singulariter se jactantes, vel singulariter superbientes, occiso etiam filio post servos.

VERS. 24.---Qui timetis Dominum, laudate eum, etc. (CASS.) Timor humanus non laudem, sed vituperium parit.

VERS. 25.---Timeat eum omne semen Israel, quoniam non sprevit, etc. Quos dixerit semen Jacob, aperit, subdens: Pauperis. (AUG.) Non ejus qui verbis delictorum clamat de vana vita, sed [Col. 0875C] non tumentis de pompis saeculi.

VERS. 26.---Apud te laus mea in Ecclesia magna, etc. (ID.) Apud Deum laudem ponit, qui docet in homine non praesumi.

VERS. 27.---Laudabunt Dominum qui requirunt eum: vivent. (ID.) Pauperes Deum divites se: ideo pauperes, quia Deum laudant ut eum quaerant, et ipse est divitiae pauperum. Corda eorum in saeculum saeculi reminiscentur et convertentur ad Dominum. (ID.) Quia ille cibus est cordis.

VERS. 30.---Manducaverunt et adoraverunt. (ID.) Non prohibeat dispensator manducare, sed exactorem moneat timere. In conspectu ejus cadent. (CASS.) Ecclesia utrosque recipit, sed ipse videt et discernit.

[Col. 0875D] VERS. 32.---Annuntiabitur, etc. (ID.) An angelis qui preces hominum Deo offerunt, non pro instructione, sed pro ministerio.

(CASS.) Nota psalmos de passione in magna spe Christianorum terminari, ut sciatur ex passione salus esse.



PSALMUS XXII.

VERS. 1.---Psalmus David. (CASS.) Propheta reditum populi de Babylone praedixit. Dominus regit me. Psalmus de misericordia, enumerans decem gratias, ut omnes sperent in misericordia Dei. (AUG.) Ecclesia loquitur de Christo.

VERS. 2.---In loco pascuae. (CASS.) Prima gratia, ocus pascuae, id est, sermo divinus, qui saginat meditantes. [Col. 0876A] Super aquam. Secunda gratia, aqua refectionis.

VERS. 3.---Animam meam. (ID.) Tertia gratia, etc., usque ad sed prius educavit super aquam refectionis, sed prius animam meam convertit. Deduxit. (ID.) Quarta, quod super charitatis praecepta duxit. Super semitas. (AUG.) Arctiora mandata et perfectiora consilia, quasi semitis pauci justi ambulant, sicut semitae arctiores sunt quam viae.

VERS. 4.---Nam et si. (CASS.) Quinta, quod in umbra mortis non timet mala. Mecum es. (AUG.) In corde per fidem, ut post umbram mortis ego tecum sim. Virga tua. (CASS.) Sexta, correctio; vel virga districtio, quae convertit vitia. Baculus gubernatio, quae sustinet fideles.

[Col. 0876B] VERS. 5.---Parasti in conspectu. (CASS.) Septima, mensa Domini, beata convivatio, saturitas fidei, esca coelestis, de qua Apostolus: Qui manducat et bibit indigne, judicium sibi manducat et bibit. In conspectu meo mensam: etsi non impiorum. De hac dicitur: Sed isti ad mensam divitis, id est, Christi, scito et te similia debere praeparare, id est, pati sicut ipse. Impinguasti: octava, unctio capitis, scilicet Christi, quod nulla ariditate peccati exaruit, unde caetera laetantur membra, quia capite descendit unguentum in barbam barbam Aaron, et in oram vestimenti ejus. Et calix meus. Nona, calix, Christi sanguis, qui sic inebriat ut sobrios reddat. Meus, quia accipio. Vel, tuus, quia das. Mensa et calix, caro, sanguis, quanquam unum sint sacramentum, sub diversis [Col. 0876C] tamen speciebus, quia utrumque sumitur, divisim hic ponuntur.

VERS. 6.---Et misericordia. (CASS.) Decima, misericordia subsequens ad custodiam quae praecedit ad gratiam conferendam.

VERS. 7.---Et ut inhabitem. (HIER.) Hoc omnibus superioribus jungitur. Quasi collocasti, educasti, deduxisti, etc., et hoc ideo ut inhabitem.



PSALMUS XXIII.

VERS. 1.---Psalmus David. (AUG.) In prima sabbati mundus conditus, in eadem homo restauratus per resurrectionem Christi: (CASS.) unde monet victorem cum triumpho suscipere. Domini est terra. Primo dicit totum orbem esse Dei, etc., usque ad [Col. 0876D] sed quis in monte ejus, nisi innocens?

VERS. 2.---Et super flumina. (AUG.) Ut flumina in mare, ita cupidi labuntur in saeculum; et eos etiam superat Ecclesia, quae victis cupiditatibus ad immortalitatem paratur.

VERS. 3.---Quis ascendet? Determinat quibus virtutibus praediti sunt in Ecclesia.

VERS. 4.---Quis stabit? (HIER.) Multi enim ascendunt, qui non permanent. (ID.) Innocens: ad proximum, manu et corde, et qui sibi innocens, etc., usque ad praesentiam et cognitionem desiderent. Qui non accepit. (AUG., HIER.) Id est, qui non deputavit animam rebus non permanentibus, sed eam sentiens immortalem aeterna desiderabit, et ideo [Col. 0877A] non juravit in dolo. In vano. (HIER.) Id est, qui nullis eam fecibus peccaminum post baptismum maculavit.

VERS. 7.---Attollite. Diapsalmus. Christiana religione declarata, etc., usque ad quae a principe diabolo positae sunt. Et elevamini. Contra portas mortis. Portae aeternales: omnis gratia quae, veniente Christo, data est.

VERS. 8.---Quis est? interrogat. Propheta ad convincendam Judaeorum perfidiam, et ut amplius eum commmendando alios invitet.

VERS. 10.---Dominus fortis per virtutes describitur quasi proprio nomine. Fortis, (AUG.) etsi cum gladiis cepistis.

Potens, etsi Pilato tradidistis.

[Col. 0877B] Potens in praelio, ne in pugna vos superasse putetis. Virtutes. (Hier., AUG.) Ministrae praecedentes Christum in ascensione ad alias coelestes clamant, ut viam Domino venienti aperiant: quae novo mysterio carne induti stupefactae, quaerunt, quis est?

Attollite. (CASS.) Congeminatio, etc., usque ad qui omnibus omnia dat bona, vel coelestium virtutum, id est, angelorum.



PSALMUS XXIV.

VERS. 1.---In finem. (Hier.) Hic flagellatus poenitens praeponitur aliis, ne murmurent in adversis: qui in se expertus per misericordiam blanditur, per justitiam terret.

[Col. 0877C] Ad te, Domine, levavi. (AUG.) Psalmus contra adversa saeculi, etc., usque ad qui non per omnes, minus perfectos.

(CASS.) Primo petit doceri vias Domini, quia ad Deum erectus.

(ID.) Ad te contemplandum; facile terrena despicit, qui divina conspicit.

VERS. 2.---Confido. (ID.) Expertus in malis meam infirmitatem, non erubescam de inimicis.

Neque irrideant me inimici: et certus sum quia in nullo sustinente patienter fallit.

Supervacue. (ID.) Quia omnia sunt vana et infructuosa quae a Deo sunt aliena.

Vias tuas, Domine, demonstra. (CASS.) Viae sunt de ordine vitae, etc., usque ad: Dirige, ad vitam pertinet, [Col. 0877D] doce ad scientiam.

VERS. 5.---Doce. (AUG.) Ipsam veritatem, ut quod credo intelligam, quia sustinui, et si hoc non sufficit: Reminiscere.

Deus salvator meus. (CASS.) Duae res sunt, quae bonos faciunt, ut Deum salvatorem credamus, et patienter ejus retributionem exspectemus.

VERS. 6.---Reminiscere. (ID.) De peccatis prioribus et quae quotidie fiunt, orat per misericordiam antiquis factam, et quia timet verum judicem.

Miserationum. Miseratio proprie in bonorum exhibitione.

Quae a saeculo. (AUG.) Id est, ab initio saeculi sunt: non ergo in me fallat.

[Col. 0878A] VERS. 7.---Delicta. (CASS.) Sunt quando linquitur via aequitatis.

Juventutis. Non pro aetate, sed pro praecipitationis audacia, quae est tunc, cum calor animi modestiam excedit.

Ignorantias. Facimus ea quae mala esse non scimus. Vel delicta ignorantiae in parvulis, qui vel originali peccato tenentur.

(HIER.) Juventutis. Antequam de domo patris iniqui exirem.

Memento mei, tu. (AUG.) Cujus opus est misereri et peccata dimittere.

Secundum misericordiam. Id est, ampla est misericordia tua. Misericordia erga miseros, bonitas erga quoslibet. Facit autem Deus bonum et a miseris [Col. 0878B] imploratus, et bonitate ductus: nemo bonus nisi Deus.

VERS. 8.---Dulcis. (ID.) Quia omnia priora dimittit, ubi gratia sine meritis.

Rectus. Quia post misericordiam, etc., usque ad Dulcis, quia suavia dat; rectus, quia corrigit.

Propter hoc. (CASS.) Quia dulcis et rectus; non ex crudelitate, sed benignitate.

In via. Id est, fide, vel praeceptis Dei. Vel in via hujus vitae, ubi recte vivendum, dabit legem.

VERS. 9.---In judicio. Dum punit, diriget ad meliora. Sed mansueti sint, qui corripiuntur: quod ex feris domiti, ut tolerent. Quia si mites, id est, lenis animi quasi naturaliter hoc habentes: docebit eos praecepta, pro quorum neglectu venerunt [Col. 0878C] flagella.

VERS. 10.---Misericordia et veritas. (AUG.) Quas autem vias docebit, etc., usque ad et deinde cavet severitatem judicis.

Testamentum. (CASS.) Novum, quod egregie dicitur Testamentum, ubi clara et certa promissio haereditatis quod et morte firmatur.

Et Testamentum. Legis veteris, ubi fuerunt Prophetae testes promissionum.

VERS. 11.---Propter nomen tuum, Domine. (AUG.) Id est, gloriam tuam, etc., usque ad et interpretantur mundi, qui se ab omni peccato mundos asserunt.

VERS. 12.---Quis est homo? (CASS.) Hic agit de aeternis; quomodo habentur, laborans et orans, ut et [Col. 0878D] ipse, et totus Israel ab his malis liberetur.

VERS. 13.---Anima. (ID.) et si non statim, etc., usque ad quidquid alii faciant, etc.

Semen. (Hier.) Bonum est, unde fructus colligitur.

Firmamentum est. (AUG.) Videtur infirmorum esse timor, sed Dominus est firmamentum timentibus eum, et facit ut Testamentum ejus manifestetur illis.

Oculi. Sal. Oculi sapientis in capite, id est, in corde ejus.

VERS. 16.---Unicus. (ID.) Unicus plus amatur, pauper plus doletur.

VERS. 17.---De necessitatibus. Id est, ab adversis, [Col. 0879A] quae necessaria sunt omnibus, qui pie in Christo vivere volunt.

VERS. 19.---Respice. (AUG.) Tot hominum perditio sine dolore, esse non potest, et ideo pro eis orat.

VERS. 21.---Innocentes et recti adhaeserunt. (ID.) Mali tolerati sunt; non adhaeserunt.

VERS. 22.---Israel. (AUG.) Populum, quem ad tuam visionem praeparasti.



PSALMUS XXV.

VERS. 1.---Psalmus. (CASS.) Psalmus iste monet vitari consortia iniquorum, jungi justis, quia ex convictu mores formantur.

Judica. (AUG.) Quia post misericordiam, etc., usque ad a vento superbiae rapiuntur.

[Col. 0879B] (CASS.) Judica: non est praesumptio justi, sed certitudo misericordiae Dei, quod ibi ostendit in Domino sperans; deinde, non infirmabor.

In innocentia. (AUG.) Non angelorum, sed qualis est hominum.

VERS. 2.---Proba me. (CASS.) Id est, prius vires inspice, etc., usque ad non merita, sed misericordiam quae talem me fecit, attendo.

(CASS.) Proba me. Tu vero, proba in tentationibus, ne quid delicti remaneat, etc., usque ad ne quis de eis murmuret.

Ure renes. (ID.) Igne verbi tui, cor calore spiriritus. Cor pro cogitationibus, renes pro delectationibus.

VERS. 3.---Misericordia. (CASS.) Quae non sinit [Col. 0879C] tentari super vires, vel ipsa ustio est misericordia, non asperitas

Complacui in veritate. (AUG.) Cui displicet mendacium suum, et placet ipse cum illa et in illa.

VERS. 4.---Non sedi. (CASS.) Complacui in veritate, quia non sedi. Odivi, quod est vitare mala. Et lavabo, quod est agere recta.

Vani. (CASS.) Vani qui de caducis rebus laborant; impii haeretici, qui Scripturas pervertunt: illi superflua quaerunt, hi venenosa.

VERS. 5.---Malignantium. (ID.) Qui mala proximis agunt.

VERS. 6.---Lavabo. (AUG.) Poenitendo. Et altare, mentem virtutibus ornabo, vel fidem, quia non est locus veri sacrificii extra catholicam Ecclesiam.

[Col. 0879D] Inter innocentes. (AUG.) Conversans; ut audiam ab eis, id est, ut discam qua voce sis laudandus; vel, ut audiam: Venite, benedicti Patris mei.

VERS. 7.---Vocem laudis Spiritus sancti, qui docet laudare te.

VERS. 8.---Domine. (CASS.) Petit ne malis in judicio misceatur, quia non eis, sed concordat domui Dei.

Dilexi decorem. (CASS.) Haec ideo faciam, quia lilexi me facere decoram domum tibi, et locum, quo gloriose habites, ut de gloria et essentia Dei aliquid capiam.

VERS. 9.---Ne perdas. (CASS.) Et si modo simul esse pateris, ne simul perdas.

[Col. 0880A] (CASS.) Ne perdas in futuro cum impiis, quibus hic non communico.

VERS. 10.---Dextera eorum, (AUG.), id est, si quid boni agunt, etc., usque ad misericordia in omnibus comitetur, quod debes, quia:

VERS. 12.---Pes, id est, affectio, quae facile labi solet, stetit immobilis contra omnia scandala, tendens ultra, et persistens in directo. Et quia sic redimis in Ecclesiis, benedicam.

Stetit. (CASS.) Etsi undique concussus, vel confusus scandalis.



PSALMUS XXVI.

VERS. 1.---In finem. (AUG., CASS.) Primo, David electus, etc., usque ad unde in sacramento gemens et laborans; ut in re gaudeat.

[Col. 0880B] Dominus illuminatio, etc. (CASS.) De prima unctione per quam certificatur secunda, hic loquitur.

Dominus protector vitae meae. (AUG.) Dat vitam virtutum, quam et protegit, sine quo omnia dona ejus perduntur.

A quo trepidabo? (ID.) Quem trepidet, caro, cum induerit corruptionem.

VERS. 2.---Super me nocentes. (ID.) Ut se mihi praeferant insultantes: quod vertit Deus in melius, ut maledico dente non me, sed carnalia desideria consumant. Vel edant, id est, delectetur in morte mea crudelitas inimicorum, carnes; animam non possunt.

Infirmati sunt. (ID.) Dum Christus carnem accepit, nutantes facti, et post ex toto se fidei subdiderunt.

[Col. 0880C] (CASS.) Vel, debilitati paulatim ad ruinam animae pervenerunt.

VERS. 3.---Castra. (CASS.) Molimina, praelium, conflictus.

In hoc ego. (AUG.) Habeo spem victoriae in Domino remunerationis aeternae.

VERS. 4.---Unam petii. (AUG.) Haec una domus aeterna, in qua semper maneatur, ubi aeterni dies, cur ibi? ut contempler delectationem Dei, quod est verum bonum.

Omnibus diebus vitae meae. (AUG.) Ut quandiu vivo, etc., usque ad opus manifestabo.

Ut videam. (ID.) Alia littera: Ut contempler delectationem Domini, id est, eo fine, ut demum appareat, [Col. 0880D] etc., usque ad et ideo non temere peto unam, etsi peccator.

VERS. 5.---In abscondito: (AUG.) quasi multae partes sunt, etc., usque ad quem mox vocat petram.

VERS. 6.---Circumivi. (AUG.) Quia mihi se praebuit ducem, etc., usque ad ut omnes voluntates ejus implerem.

(HIER.) Vel circumspexi omnia creata, vel exempla sanctorum.

(AUG.) Circumivi animo omnia creata, etc., usque ad tanto ardentius appetit.

VERS. 7.---Exaudi, Domine, vocem meam, etc. (CASS.) Quis labor, quis gemitus? Oratio ante secundam [Col. 0881A] unctionem, ut possit haberi quam et sibi prophetiae spiritu promittit.

VERS. 8.---Tibi dixit. (CASS.) Cor, ratio a te edocta tibi confabulatur de una, non aliud quam doces pertractet.

VERS. 9.---Ne avertas. (AUG.) Alius petit hic bona temporalia a Deo, et de datis gaudet, hic non nisi unam. Alius habens timet iratum, ne tollat ea; iste non putat iram, nisi si avertat vultum, etiam si quid in eo vindicet; nil divinius poterat dicere.

Ne declines. (AUG.) Non in ira declinat, quando a peccatis faciem avertit; vel, ne declines, ut me labi sinas in ira, id est, quod punias; sed ut nostra infirmitas cautior fiat.

[Col. 0881B] Salutaris meus, etc. (AUG.) Quasi, frustra creasti et recreasti, etc., usque ad a Domino est per Samuelem electus.

VERS. 10.---Quoniam pater, etc. Fecit se parvulum Deo, ipsum fecit sibi patrem: quia jubet, vocat, condidit, et regit. Matrem, quia fovet, continet, collactat et nutrit; sed saeculum pater vel diabolus, mater Babylonia, id est, societas impiorum.

VERS. 11.---Legem pone mihi, etc.

VERS. 12.---Tribulantium. (CASS.) Ut Saulis et adjutorum, etc., usque ad quia falsi.

VERS. 13.---Credo videre. (AUG.) Sed inter omnia pericula, Deo dirigente, credo videre.

Bona. (ID.) Bona, quae sunt vera, aeterna. Illi [Col. 0881C] suadent beatitudinem in terra ista, quae est morientium.

VERS. 14.---Exspecta. (CASS.) Ut ego certus sum de illa, etc., usque ad sustine quod pateris.



PSALMUS XXVII.

Psalmus huic. Per David aliquando intelligitur caput, id est, Christus; aliquando corpus, id est, Ecclesia; interdum utrumque simul, id est, totus Christus intelligitur, ut hic.

(CASS.) Psalmus tertius, qui breviter de passione et resurrectione.

(ID.) Hic proponitur Christus (et si adeo dignus) non in se confidere, sed totum a Deo petere; utile exemplum justis.

VERS. 1.---Ad te, Domine. (ID.) Oratio tempore [Col. 0881D] passionis habita.

Ne sileas. Minus est in Hebraeo, etc., usque ad et a morte resuscitationem.

Ne sileas, etc., et assimilabor, etc. (HIER.) Ex eo, quod verbum mihi semper unitur, non talis homo sum quales caeteri, qui nascuntur in profundam miseriam saeculi.

(AUG.) Ubi quasi si sileas non cognoscitur verbum tuum.

VERS. 2.---Ad templum. (CASS.) Secundum morem Judaeorum, quibus praeceptum est ut ubicunque essent ad illam partem orarent, ubi Jerusalem esse scirent: quod et Jesus legem implens fecit. Vel ad coelum, unde auxilium speramus.

[Col. 0882A] VERS. 4.---Da illis. (Ibid.) Praedicere est, non optare, secundum quod intenderunt, non secundum quod inde pervenit: vel optat justitiam Dei in hoc servari.

VERS. 5.---Quoniam non, etc. (ID.) Et si deessent opera, hoc sufficeret damnationi, quod non intellexerunt per legem et Prophetas, quae invisibiliter Deus operatur per me, nec etiam visibilia.

Destrues. (AUG.) Ut nihil mihi noceat, nec post Ecclesiae tuae, vel meae.

Benedictus. (CASS.) Auditus in resurrectione gratias agit, subdens de salute credentium.

Dominus. (ID.) Idem qui adjutor meus, et protector est fortitudo plebis, quae in eo confidit, et [Col. 0882B] protector ne laedantur, et tu, o Domine:

VERS. 9.---Salvum. Ecce quanta spes credentium cum pro eis orat: passus pro eis judex est et advocatus.

Et rege, etc. (ID.) Ne declinent ad prava.

Extolle, etc., a terrenis ad petenda aeterna, et intellectu Scripturarum, et bono opere per totum hoc saeculum usque in finem.



PSALMUS XXVIII.

VERS. 1.---Psalmus David in consummatione. (ID.) Arca a Philistaeis reducta, etc., usque ad ut se offerant tali consummatori.

Afferte Domino. (ID.) Prius monet sacrificia offerre.

[Col. 0882C] Filios arietum. (AUG.) Quia non deest impugnatio, etc., usque ad et septuaginta duo discipuli ad praedicandum missi significantur.

Vox Domini. (CASS.) Praedicatio Christi intus mentes terruit, quod est, spiritum timoris dedit Judaeis et gentibus.

(GREG.) Iste ab imo ascendit, id est, spiritu timoris ad spiritum sapientiae, etc., usque ad id est, spiritualem intellectum, hos Dominus concutit.

(HIER.) Ut agricola sterilem terram, etc., usque ad et dabit virtutem, et eamdem benedicet in pace aeterna.

VERS. 3.---Vox Domini super aquas, etc. (CASS.) De constitutione Ecclesiae, ubi virtutes Spiritus sancti [Col. 0882D] cum magno praeconio enumerat.

Libani. Libanus interpretatur candidatio. Cedri Libani, id est, alti homines in terrenis elati, quos Deus confringendo comminuet, id est, de superbia ad se per dilectum filium reducet: et hoc spiritu fortitudinis comminuet, sicut unicornis captus comminuitur.

VERS. 7.---Desertum. (CASS., AUG.) Judaicum populum, etc., usque ad unde emanat aqua viva.

VERS. 10.---Dominus. Quid constitutae Ecclesiae fiat ostendit.

Dedi, enim ait, vobis potestatem conculcare super serpentes. Ut autem est inauditum, ut cervi omne genus ferarum cornu feriant; sic ut Apostoli omnem philosophiam illiterati redarguerent.

[Col. 0883A] Diluvium. (CASS.) Aquas baptismi, qui purgat crimina mundi.



PSALMUS XXIX.

VERS. 1.---Psalmus cantici in dedic. (AUG.) Supra de consummatione tabernaculi tempore belli: hic autem est psalmus laetitiae, quia domus dedicatur, id est, confirmatur, quae in aeterna pace manebit: corpore innovato non tantum Christi, sed etiam totius Ecclesiae. Totus Christus loquitur in hoc psalmo, quia quaedam capiti, quaedam corpori, quaedam utrique conveniunt.

(ID.) Psalmus breviter de passione et resurrectione: ut passio non terreat quos spes resurrectionis laetificat.

Domus David. (CASS.) Totus Christus sponsus, etc., [Col. 0883B] usque ad secundum statum futurum quando in ea quiescitur.

(CASS.) Primo agit de dedicatione sua: et jubet sanctos idem sperantes laudes dicere.

VERS. 3.---Domine, Deus meus, clamavi ad te, etc. (AUG.) Christus, etc., usque ad sed non in dedicatione.

VERS. 4.---In lacum. (HIER.) Id est, de lacu inferni, ubi animae peccatorum sunt, ne, sicut illi, praeceps caderem in mortem.

VERS. 5.---Confitemini, etc. (AUG.) Quia ex bonitate et sanctitate sua, non nostra memor fuit nostri.

VERS. 6.---Quoniam ira. (ID.) Id est, vindicta, qua vindicavit in nos primum peccatum, quod morte [Col. 0883C] solvistis.

Ad vesperum. (ID.) Quia ira, etc., usque ad id est, tempore gratiae post tempus ante legem, et sub lege.

(HIER.) Ad vesperum. Quia passo et sepulto Domino, Apostoli et mulieres in fletu et gemitu morabantur. Et ad matutinum laetitia. Quia mane venientes ad sepulcrum, gloriam resurrectionis ab Angelis acceperunt. Fletus. (CASS.) Demorabitur hominibus respicientibus ad vesperum, quo Adam declinavit, et a paradiso exivit: sed laetitia erit respicientibus ad matutinum, quo Christus surrexit.

VERS. 7.---Ego autem. Quomodo ante dedicationem egerit et eam meruerit. (AUG., CASS.) Vespere facit. Sed ego, dum in paradiso esset mihi abundantia, [Col. 0883D] dixi: Non movebor ab hoc bono, credens diabolo dicenti: Non morte morieris (Gen. III). Sed, o Domine, in voluntate tua praestitisti decori meo virtutem; quod est, non ex me bonus eram et fortis, sed ex te. Quod ut ostenderes: Avertisti faciem tuam, hoc est, foras misisti me de paradiso: jam vero hic positus clamabo ad te, etc.

VERS. 8.---Avertisti. (CASS.) Deus a Christo faciem, exponendo eum passioni et morti; et sic Christus turbatus est: Tristis est anima mea usque ad mortem. (Matth. XVI.) Conturbatus. (AUG.) Quod tempus conturbationis et miseriae recolens, et in eo positus, audio vocem capitis pro me morituri, dicentis: Ad te, Domine, clamabo.

[Col. 0884A] VERS. 10.---Quae utilitas in sanguine meo. (ID.) Necessitatem ostendit per quam non sinit eum descendere in corruptionem. Dum descendo in corruptionem. Si enim statim non resurgo, et corpus corrumpitur, nemini annuntiabo, nullum lucrabor. Confessio gemina est, nunquam sine ea simus: quando male est nobis in tribulationibus, confiteamur peccata nostra; quando bene est, in exsultatione justitiae confiteamur laudem Deo.

VERS. 11.---Audivit Dominus. (CASS.) Quomodo eam accepit, scilicet dedicationem, pertractat. Dixit: Clamabo, deprecabor, sed me deprecantem exaudivit Dominus.

VERS. 12.---Conscidisti saccum meum. (ID.) Saccus vestis est aspera, in usum laboris vel tempore [Col. 0884B] tristitiae concessa, ut Ninivitis, id est, caro humana, quae scissa est moriendo: et prodiit frumentum gloriosae resurrectionis, vel divinitatis. Vel, poena peccati, qua in resurrectione destructa, prolata est divinitas ante occulta: sicut quod saccus integer celat, scissus aperit. (AUG.) Saccus de capris vel haedis, mortalitas; quam de peccatoribus Christus traxit vel accepit; unde: Dum mihi molesti essent, induebar cilicio (Psal. XXXIV), ut quod intus erat, non viderent.

VERS. 13.---Non compungar. (ID.) Non moriar jam in finem. Domine Deus, in aeternum confitebor tibi. Quid est: in aeternum confitebor tibi? in aeter num laudabo te.



PSALMUS XXX.

[Col. 0884C] VERS. 1.---In finem psalmus. (AUG.) Exstasis hic accipitur pavor perturbati populi de persecutione omnium gentium, et defectu fidei per orbem.

(CASS.) Contra pavorem spes et oratio praemittitur, etc., usque ad: Erunt duo in carne una (Gen. II), ergo et in voce una. (AUG.) Prior loquitur Redemptor, inde redempti, gratias agentes. Inde diu de perturbatione Prophetae vox interponitur prope finem, et in fine. Hic describitur humiliatio Christi martyrumque: unde sequitur exaltatio.

VERS. 2.---In te, Domine, speravi, etc. (ID.) Est confusio aeterna, de qua liberari petit: et est temporalis ad horam, scilicet quae prodest.

VERS. 3.---Accelera. (ID.) In faciendis, in solvendis [Col. 0884D] animabus et hujusmodi, ut eruas tertia die, non differas in communem resurrectionem; quod ut sit, esto mihi protector tantus, quantum decet esse Deum. Esto mihi. Dixit: Justitiam da, etc., usque ad affirmat liberationem.

VERS. 5.---Educes. (CASS.) De morte ad superna, ut frustra sint Judaeorum consilia. De laqueo quem absconderunt. (AUG.) Per duas portas diabolus tentat, etc., usque ad unde: Educes me de laqueo.

VERS. 6.---In manus. (CASS.) Nota eum hic loqui qui in passione eadem verba protulit. (AUG.) In manus. Ex his verbis quae in cruce dixit, admonet se in hoc psalmo locutum esse.

VERS. 8.---Ego autem, in Domino, etc. (CASS.) De [Col. 0885A] gaudio, quia sperat in Domino, qui odit vanos. Exsultabo et laetabor. Exsultare est cum magna alacritate animi gaudere: laetari, temperata affectione. Humilitatem meam. Pro infirmitate, et pro ipsa virtute humilitatis accipit. Necessitatibus. (AUG.) Necessitates sunt infinitae, etc., usque ad et in futuro plenarie.

VERS. 9, 10.---In loco spatioso. (CASS.) Locus spatiosus libere eundi ad patriam virtutum, charitas: sed, quia caro infirma, et urgent mala: Miserere mei, Domine. Jam pavor enarratur, id est, quot et quanta ea perturbant, contra quae est oratio, Tribulor. (AUG.) Cum prius dixit: Statuisti in loco spatioso, etc. Sed aliis locus spatiosus, ex liberationis gratulatione; aliis ex tribulatione, angustia. Conturbatus. Irascitur [Col. 0885B] pro peccatis palearum, etc., usque ad nam vita perfectorum est profectus aliorum. In ira oculus. In ira persecutorum, etc., usque ad ut ab omnibus gradibus quaeratur Deus. (CASS.) Vel intellectus turbatur, et animus confunditur, etc., usque ad nec in animo, nec in corpore ulla potest esse hominis praesumptio. (AUG.) Ira per vitium oculum mentis caecat; ira per zelum turbat: quia et haec, concussa mente, contemplationem dissipat, quae non est nisi inquieta mente; sed inde post paululum plus proficit ad videndum.

VERS. 11.---Paupertate. (ID.) Vel egestate. Egeo sanitate corporis, nec parcitur cruciatibus. Egeo resolutione, et parcitur morti; et in hoc infirmata est fiducia mea.

[Col. 0885C] VERS. 12.---Super omnes inimicos meos. (ID.) Pejus paganis et Judaeis vivunt, etc., usque ad pro quibus timent et noti, ne omnes tales sint. (CASS.) Vel apud omnes inimicos, vel majori opprobrio habitus, quam illi qui digni eo; et vicinis, parentibus, vel jam credituris; et notis, familiaribus.

VERS. 13.---Qui videbant me foras. (HIER.) Foras, Christum, id est, qui hominem purum putabant. Oblivioni datus sum tanquam mortuus a corde. (CASS.) Vel excidi a corde eorum, ut mortuus cujus memoria cum corpore sepelitur, de cujus reparatione desperatur. Vas perditum, mortuus Jesus abjiciendus putatur.

VERS. 14.---Vituperationem multorum. (AUG.) [Col. 0885D] Vituperantur, etc., usque ad non quisquam homo. In circuitu. In eo dum convenirent simul. (CASS.) Errorum, etc., usque ad id est, appetitu temporalium.

VERS. 16.---Sortes meae. (ID.) Vel tempora vitae. (AUG.) Quia quando vis, vivimus, vel morimur: ideo eripe. Etsi justus, et occultus ordo electionis apud te est, ego tamen, etc., usque ad quae, sine meritis, quos vult elegit.

VERS. 17.---Illustra. (CASS.) Manifestam fac benevolentiam tuam super me, ut sicut de moriente desperant, ita de resurgente confidant. (AUG.) Illustra. Appareat, qui ad te pertineat cum modo sit confusio; unde alibi: Discerne causam meam (Psal. XLI); ne [Col. 0886A] tamen se justificare videatur, subdit: Salvum me fac in misericordia, non in mea justitia.

VERS. 18.---Invocavi. (ID.) Invocas Deum, quando in te vocas eum, et quando in domum cordis tui eum invitas.

VERS. 19.---Muta fiant. (CASS.) Quae hic garrula, dum non timent judicium. Muta in poenis, in inferno.

Quae loquuntur. Apte opponit justo iniquitatem.

In superbia et in abusione. (CASS.) Quia creatura contra creatorem, et perverso usu beneficiorum Dei, qui, praeter caetera, propter eos venit.

VERS. 20.---Quam magna. (CASS.) Quae bona Dei contra praedicta mala, quae leviant ipsa mala. (AUG.) Ista cernens et mirans exclamat Propheta, etc., usque ad in futuro vero patebit.

[Col. 0886B] ---VERS. 21.A conturbatione. (AUG.) Ut jam nullam conturbationem humanam patiatur, etiam modo tribulati, mente intrantes ad vultum Dei non turbantur. Proteges. (CASS.) Ne promissio tantum futuri turbaret, hoc addit: proteges, ne noceantur.

VERS. 22.---Benedictus. (ID.) Quasi, quid ultra? Plenitudinem beneficii laude concludit, comparans illud suae imbecillitati. Et loquitur Propheta, vel populus fidelis. Mirificavit. (AUG.) Misso Spiritu, totum mundum replevit, etc., usque ad unde: Unguentum effusum est nomen tuum. (CASS.) Vel, mirificavit Deus Pater misericordiam, etc., usque ad juxta illud: Requievit in corde terrae.

VERS. 23.---Ego dixi in excessu. (AUG.) Timoris nostri typum, etc., usque ad: Ideo exaudisti vocem orationis [Col. 0886C] meae. (AUG.) In excessu mentis. Vel rapta mente vidit altitudinem ex qua sentit se projectum valde longe: vel excessit a ratione timendo. A facie oculorum tuorum. Si in facie tua essem, etc., usque ad sed meum cor accusavi.

VERS. 24.---Diligite Dominum, omnes, etc. (CASS.) Conclusio oratoria, vel hortatoria, pro praedictis obtinendis. (AUG.) Praedicta expertus jam nos hortatur; quasi: tribulatus sum, timui, clamavi, non sum confusus: ita vos. Sancti ejus, quorum est diligere Deum, quia non amant mundum, neque quae in mundo sunt; amicus mundi hujus, inimicus Dei constituitur. Disce ergo non diligere mundum, ut discas diligere Deum: averte, ut convertaris; funde, ut implearis. Requiret Dominus, etc. Etiam hic aliquando, [Col. 0886D] si nulli hoc faceret, non videretur vigilare divina providentia, si omnibus non servaretur divina patientia.

Abundanter facientibus. Qui non cito poenitent.

Superbiam. Pro omni vitio, quia radix omnium.

VERS. 25.---Viriliter agite, etc. Virtus totius psalmi, ne carnis fragilitas timeat tot mala saeculi.



PSALMUS XXXI.

Intellectus David. (AUG.) Psalmus de gratia qua Christiani sumus, ut ait Apostolus (Rom. IV). Incipit ergo per indulgentiam hic psalmus contra vitium hominum agens, qui peccata nesciunt vel defendunt, et merita jactant. (CASS.) Contra vitium ergo hominum [Col. 0887A] hic psalmus opponitur, etc., usque ad in quo stantes confirmat.

VERS. 1.---Beati quorum remissae sunt, etc. (AUG.) Non in quibus non invenit peccatum, sed quibus remitit. Iniquitates. Dicit fomitem peccati, scilicet concupiscibilitatem, etc., usque ad sed ut peccatum ultra non sit. (HIERON.) Iniquitates, ante fidem et baptismum: peccatum, post fidem et baptismum.

VERS. 2.---Beatus vir. (HIERON.) Cui remittit Deus, non enim per se. Tegit, ne in judicio reveletur; et sic non imputabitur ad poenam. Non est dolus qui se accusat: corde tenet quod ore fatetur hic.

Beatus: quia olim non confitens Deo, veni in peccatum, dum clamarem, si quid boni egi.

VERS. 3.---Tacui. (AUG.) Qui non vult confiteri [Col. 0887B] peccata, laborat sine causa in defensione peccatorum: in quo cum et jactet merita, amplius deficit fortitudo. (CASS.) Beatus cui non imputavit. Aliis, qui gravia habent, Deus imputat; aliis per misericordiam non imputat, etsi habent aliqua, his scilicet qui non justos se praedicant, cum sint mali, sed se agnoscentes satisfaciunt, modo hoc profiteor, sed olim: Quoniam tacui, etc. (AUG.) Vel, tacui, voce peccatum, dum clamarem tota die: dum poena peccati, vel interior excaecatio ostenderet me peccatorem, vel dum prava vita me tacente clamaret, si quid boni egi.

Dum clamarem tota die, etc. Etsi non sit sibi conscius quis, non tamen justus: quia delicta quis intelligit? Unde: Est justus qui perit in justitia sua. Et Apostolus: Nihil mihi conscius sum, etc.

[Col. 0887C] VERS. 4.---Configitur spina. (CASS.) Spina, quae totum corpus erigit, id est, superbia. (AUG.) Item aerumna, etc., usque ad: in manibus temulenti.

VERS. 5.---Delictum meum. Diapsalma. Confessio, unde venia, sicut supra de rectione inveteratio. Feci cognitum. (CASS.) Dixi enim prius, etc., usque ad et Deus audit.

VERS. 6.---Pro hac orabit. (ID.) Diapsalma. poenitudinem commendans, omnibus sanctis dicit communem; quam variae sectae respuunt, contra quas ad Deum refugit. (AUG.) Pro hac. Inde orat omnis sanctus, quia dimisisti, aliter non esset sanctus. Tempore, etc. Tempus est gratiae, lex premens, convincens reos, coegit clamare, gratia sanat. Verumtamen in diluvio, etc. (AUG.) Licet sanctus oret, [Col. 0887D] etc., usque ad sanctus orabit, dicens: Tu es refugium. Ad eum. Deum, mutat enim personam ut saepe. Non appropiant qui dicunt fatum facit peccare, vel fortuna, quae omnia regit, vel gens tenebrarum, quae Deo rebellat.

VERS. 8.---Intellectum tibi dabo. (ID.) Diapsalma. Respondetur poenitenti: Intellectum tibi dabo, etc. Ecce psalmus intelligentiae, ne putetur supplicans negligi, teste Deo. Tu, erue. (CASS.) Qui promisisti, intellectum tibi dabo. Vel respondet Christus poenitenti: Laetus finis, dat Deus intellectum: unde alios adhortatur ad idem.

VERS. 9.---Nolite fieri sicut equus et mulus, etc. (AUG.) Accepto intellectu, convertit se iste poenitens [Col. 0888A] ad superbos peccata defendentes: ergo vos, quos invito, etc. Equus, gentilis indomitus; mulus, Judaeus piger ad credendum. (CASS.) Equus, sine discretione sessorum; mulus, quaelibet onera accipit, etc., usque ad id est, jactantiam de viribus suis. Maxillas. Vel, maxillas quibus mandunt, id est, parcius, da victualia, ut necessitate coacti redeant. (AUG.) Vel hic confringes, et in futuro erunt multa flagella. Vel: Nolite fieri sicut equus, quia multa flagella hic et in futuro. Qui non approximant ad te. (CASS.) Sunt enim qui, si peccant carnis imbecillitate, a piis precibus non recedunt.

VERS. 10.---Multa flagella peccatoris, etc. (AUG.) Post frenum adduntur flagella ad domandum, ne sit de illis impunitis quibus modo vaga datur licentia [Col. 0888B] viae suae: sic iste supra dixit se domitum.



PSALMUS XXXII.

In finem. (CASS.) Hic propheta potentiam et facta Dei enumerat, et sic ad laudem Dei invitat; primo, justos et rectos monet laudare, quia exsultare in illo nisi laudando non possumus: rectos, inquit, decet collaudatio.

VERS. 1.---Exsultate, etc. (AUG.) Curvus laudat Deum quando sibi bene est; blasphemat quando male: rectus semper ut Job.

VERS. 2.---Cithara. (ID.) Ab inferiori sonat, et ex terra est, unde laudemus, id est, prosperitas et adversitas, quae ab eo sunt nobis. In psalterio. Dum attendis superiora quae tibi dedit, coelestem doctrinam. [Col. 0888C] Per citharam caro, per psalterium charitas intelligitur: ad quae decem praecepta legis pertinent: tria in prima tabula ad Deum, septem in secunda ad proximum.

VERS. 3.---Cantate ei, etc. Quasi, quid plus dicam? de incarnatione specialiter laetamini. Canticum novum. (CASS.) Quia non sufficit, nisi abundet justitia vestra plus quam Scribarum et Pharisaeorum (Matth. V).

Cantate canticum novum. De incarnatione, de qua mundus exsultat, de qua Angeli cantaverunt.

VERS. 4.---Quia rectum est. Modum laudis exposuit: nunc cur sit laudandus? Et omnia opera. (AUG.) Ne quis putet se meritis ad fidem venisse, cum in fide sint omnia opera quae diligit Deus, id est, [Col. 0888D] remunerat, (ID.) quia non nisi in fidelibus operatur; unde: Fides tua te salvum fecit (Matth. X). Vel, omnia opera sunt recta, etc., usque ad quia remanet iniquus, et ideo nequior, quia justum favere sibi videt.

In fide. Quasi exterioribus, si causa justitiae fuerit fidelis, interiorem fidem adjiciet ille, quem non cognoscens timuit; unde: quis non dabit ei quae sua sunt, qui in alieno fidelis fuit? (AUG.) Fidelis est Deus dans homini quod promisit: fidelis est homo credens promittenti, ex promisso vero Deus est nobis debitor.

VERS. 5.---Terra. (ID.) Ecclesia ubique terrarum.

VERS. 6.---Verbo. Id est sapientia Dei Patris, [Col. 0889A] Coeli. Apostoli instructi sunt plene, cum eo etiam corporaliter conversando: et post, omnis virtus eorum habita roborata est spiritu Filii, per coelos firmatos congregat et consolidat in unitate fidei, spei et charitatis. Uter, Ecclesia, in qua est caro mortua. Etiam abyssos, id est, profundos tenebris vitiorum, ponit inter eos, qui sunt thesaurus, unde alios ditat sapientia. (AUG.) Terra. Coeli non indigent misericordia, etc., usque ad quod operatur. Virtus eorum. Cum inter lupos essent, etc., usque ad licentia.

VERS. 7.---Sicut in utre. (CASS.) Ad litteram: sicut littoribus mare, claudit in Ecclesia fluctuantes populos; et in thesauris sapientiae suae ponit profundas altitudines, ut probet quis Scripturas pietatis studio inquirat.

[Col. 0889B] VERS. 8.---Timeat omnis terra. (ID.) Ecclesia de mari, etc., usque ad sed Dominum timeat terra. Timeat, imo commoveantur manu misericordiae a similitudine dormientis. Ab eo, quia ipse creavit: et ideo utiliter administrat, quia et a diabolo aliquid commovetur, sed quod a Deo utiliter, ideo ab eo. Commoveantur. (AUG.) Non terroribus hominum, etc., usque ad potestatem non nisi a Deo.

VERS. 9.---Dixit et facta sunt. Creationem simul et formationem notat. Mandavit recreationem.

VERS. 10.---Dissipat consilia. (CASS.) Ne habeant effectum consilia contra se, ut Judaeorum, et contra suos. Gentium. Dum idololatriam destruxit. Populorum. Judaeorum, quorum voluntas, etsi impleta, tamen resurrectione est reprobata. Principum. Tyrannorum [Col. 0889C] vel daemonum.

VERS. 11.---Consilium autem Domini, etc. (ID.) Incarnationis arcanum in quo consuluit homini.

Manet in aeternum. Quia ad aeternam salutem nobis obtinendam.

Cogitationes. Praedestinatio, in qua omnia reposita sunt, quae et sic permanent, ut praevisa sunt.

VERS. 12.---Beata gens. (CASS.) Beatum dicit, qui ad cultum Dei pervenit: quod fit temporibus Christianis, in quibus gentes conversae, hi sunt justi et recti quos decet laudatio. (AUG.) Beatitudo omnis in animo, etc., usque ad beatus populus de Deo possessore.

VERS. 13.---De coelo. (AUG.) Homine Christo. Prospexit in adventu Filii et vidit misericorditer, [Col. 0889D] non peccata, (CASS.) a quibus faciem avertit; sed vidit omnes filios hominum, id est, omnes qui ad novam vitam volunt renasci. (AUG.) Quomodo elegit? etc., usque ad inspiravit omnem bonam voluntatem.

VERS. 15.---Finxit. (AUG.) Manu gratiae formavit. Sigillatim, singulis singula quaedam dans. (HIER.) Unde tamen unitas corporis, id est, Ecclesiae fiat. Sigillatim, id est, non ex Adam, ut quidam dicunt animam ex anima, et simul omnes cognoscit, et omnes actus earum.

VERS. 16.---Non salvatur rex. Sic fiunt justi, sed nec facti sua virtute salvantur. Non modo spiritualia sunt a Deo, sed et exteriora. (HIER.) Nemo quidquam habet nisi ab eo, quia nec potens ut rex, nec fortis, [Col. 0890A] etc., usque ad etiam si sit in multa abundantia virtutis.

VERS. 17.---Fallax equus. (AUG.) Animal, in cujus velocitate vel virtute confiditur, figurate quaelibet amplitudo saeculi unde superbitur: sed quanto in eo altius erigeris, tanto gravius cadis. (CASS.) Vel, equus est corpus hominis quantumcunque speciosum et bene formatum, tamen fallax est ad salutem corporalem, spiritualem. (AUG.) Vel, equus mundana felicitas, quae homines vehit, et dum nimis properat, cadit equus et sessorem perdit. Equus, humana sapientia. Gigas, superbus aliquis extollens se contra Deum.

VERS. 18.---Ecce oculi. In sua in virtute nullus salvatur, sed: Ecce unde est salus, oculi, etc. Oculi, [Col. 0890B] respectus divinitatis quae proteget eos. Metuentes eum. (CASS.) Timere Dominum, et semper sperare conjuncta sunt.

VERS. 19.---Ut eruat, etc. (ID.) Haec duo sunt vota fidelis: ut in judicio eripiatur a morte, et hic spiritualibus alatur, ubi est indigentia eorum.

VERS. 20.---Anima nostra sustinet Dominum. Quid de praedictis sentiat, quasi conclusio.

VERS. 21.---Quia in eo. (AUG.) Quia absentibus per fidem misit nomen suum.

Speravimus. Nos venturos ad Deum, non meritis nostris. (CASS.) Quia in eo ne quis mussitet de patientia, subjicit munus, scilicet quod laetatur hic in Domino. Et speramus in nomine Christi, quem patienter Propheta laetus venturum sustinuit: Speravimus. [Col. 0890C] Continuum tempus notat, quia non est fas desinere, unde semper potest anima fessa recreari.

Fiat misericordia tua, Domine, super nos, etc. Incarnationem compleri desiderat, ut perfectus possit esse. In te. Hoc dicit ideo ut omnis superstitio et pravitas excludatur.



PSALMUS XXXIII.

VERS. 1.---Psalmus David. (AUG.) Loquitur Christus, et in eo Christianus: docet humilitatem, dum commendat corpus et sanguinem. Cum immutavit vultum Christus, id est, sacrificium, coram Judaeis, qui regnum patris sui David sunt, juxta illud: Et dabit illi Dominus sedem David, Ecclesia est regnum Patris.

[Col. 0890D] VERS. 2.---Benedicam. (CASS.) Psalmus secundus per alphabetum imperfectum, etc., usque ad glorificatur cum ipso.

VERS. 3.---In Domino laudabitur anima mea. (ID.) Sua enim laus est praedicatio Domini sui, ut bonus famulus de bona fama Domini sui glorietur. Mansueti. Non docti, non jejunantes, quia sunt superbi: sed mansueti, quia temperantiam habent omnium rerum. Mansueti, non de sua intelligentia superbientes; non jugum Dei, indomitorum more, ferentes.

VERS. 4-6.---Magnificate Dominum. Spiritualis gratia non vult sola facere quod multis proficit; unde vocat alios: Magnificate ut invitatos traheret, [Col. 0891A] dicit, quae inde bona sibi: Exquisivi Dominum. Ex omnibus. Non possunt particulatim dici quanta impetravit qui non aliud quam Deum quaesivit. Accedite. (CASS.) Jam particulatim de novo vultu admonet sanctos. Quasi, Magnificate: et si in primis in jucundum accedite. Vel, Magnificate, et quo ordine? ecce: Accedite per fidem. (AUG.) Accedite fide inhaerendo, et duobus pedibus geminae charitatis currendo. (CASS.) Praemissis laudibus, ad communionem hortatur. Non confundantur. (AUG.) Quidquid hic fiat justo, non erubescit, quia semper superior apud Deum: superbus vero in adversis erubescit, quia ad Deum non accessit.

VERS. 7.---Pauper. (CASS.) Iste spiritualis hic est, quia accedit et illuminatur, nec erubescet; quia, [Col. 0891B] quando clamat, liberatur ab omnibus angustiis saeculi in obitu, dum jam transit ad Deum.

VERS. 8.---Immittet Angelum. Accedite, et sicut iste pauper clamavit et exauditus est, eodem modo immittet Angelum, etc. (AUG.) Immittet Angelum. Alii interpretes sic transtulerunt: Circumdat Angelus Domini in gyro timentes eum. Angelus de coelo, vel homo, qui est minister voluntatis Dei. Mendosi codices habent. Immittet Angelum Dominus.

VERS. 9.---Gustate et videte. Hic aperte de sacramento quod ferebat manibus. Gustate carnem et sanguinem Christi. Suavis est Dominus. (ID.) Et dulcis: quia est vita sumenti, pellens omnes molestias in futuro, id est: Sperate per hoc vitam aeternam. (CASS.) Et quia Deus est vita, caro quam sibi [Col. 0891C] univit est vivificatrix.

VERS. 10.---Omnes sancti ejus. (CASS.) Nullus, licet bene meritus, ab hoc desistet, non securitatem praesumat. Quoniam. (AUG.) Pascebat Dominus contemnentem se, et deseret timentem. Promittit autem non superflua, sed necessaria. Non est inopia. Quia etiam in praesenti habent quantum exigit natura.

VERS. 11.---Divites eguerunt et esurierunt. (CASS.) Quia fidem non habent. Esurierunt, quia corpore Domini non satiantur. Quid enim habent, qui Deum non habent? Vel, divites eguerunt, id est, carebunt summo bono, licet esuriant, id est, desiderent. Sed toto studio quaerentes sine imminutione habebunt bonum, quod est omne bonum.

[Col. 0891D] VERS. 12.---Venite, filii, audite me. Diapsalmus. Tractatis Ecclesiae sacramentis, admonet eos qui extra sunt, qui prima rudimenta fidei capiunt, ne nomen timoris horreatur addit: Docebo vos, filios timorem Domini, ut rem utilem.

(CASS.) Jam et incipientes monet a quibus abstineant.

VERS. 13.---Dies videre bonos. Quia omnes fatentur se velle.

VERS. 14.---Prohibe. (ID.) Nota quod prius cohiberi linguam dicit, quoniam, cum loqui volumus, ante commovemus labia, quae mox sequuntur linguae motus. Prohibe qui vitam cupis. Ecce quomodo debeant timere.

[Col. 0892A] VERS. 15.---Diverte a malo. (CASS.) Hoc culpam vitat, etc., usque ad aliter in futuro non capietur.

VERS. 16.---Oculi Domini, etc. (ID.) De retributionibus bonorum et malorum, ne in periculis justus aliqua dubietate mollescat.

Oculi Domini. Nec ex infirmitate tua diffidas, quia oculi.

In preces. (ID.) Celeritas audiendi, cum in ipsis auditor habitat.

VERS. 17.---Memoriam. (AUG.) Ut nec mentio, etc., usque ad quae admiserunt.

VERS. 19.---Juxta est Dominus. Liberavit: nam pronus est ad hoc, quia juxta est; vel, est allusio ad clamorem.

VERS. 20.---Multae tribulationes justorum. Sicut [Col. 0892B] et in Novo Testamento, juxta est, et salvabit, quod necesse est, quia multae tribulationes. (CASS.) Multae; a diabolo, ab invidis hominibus, et a se. Liberabit. (AUG.) Non corporaliter, sed dando eis patientiam: vel, liberabit spiritualiter.

VERS. 21.---Ossa. (ID.) Virtutes. Et unum, etc., ut nec patientia pereat.

VERS. 22.---Pessima. (ID.) Non modo mala, etsi in divitiis, et odoribus, et lamentis hominum finiatur, tamen pessima est, quia in peccatis ad infernum trahit.

Qui oderunt. Quorum? Non omnium, quia peccatores; sed eorum qui oderunt justum, qui justificat, id est, Christum, per quem qui non reconciliatur perit: sed redimet animas, secundum quas est mors [Col. 0892C] pessima.



PSALMUS XXXIV.

VERS. 1.---Judica, Domine. (CASS.) Incipit ab oratione pro utraque parte pugnae, cum commemoratione culpae, et erat unicuique quod meretur, ostendens quanta tulit ab adversariis, et poenas quae eis pro iniquitate restituuntur.

VERS. 2.---Arma et scutum (HIER.) Armis hostes percutit, scuto nos protegit. Scutum alibi dicit: bonae voluntatis; arma nos sumus, quia ut nos ab eo, ita ipse armatur de nobis. (AUG.) Vel, anima Christi, quae hostes debellavit, quae nihil agit nisi Deus pugnet de ea.

Arma apprehende. Fac me habere arma, doctrinam, miracula. Scutum. Constantiam.

[Col. 0892D] Exsurge. Fac uti acceptis.

VERS. 3.---Effunde. Me, qui modo sum in obscuro, clarifica ita evidenter, ut concludas et convincas, ne habeant quid oblatrent: et dicas animae ita, ut omnes sciant quod salus ei; contra hoc, quod illi: Non est salus ipsi in Deo ejus (Psal.III.) Frameam. (AUG.) Framea est anima justi. Abundantibus justis, framea effunditur, dum vita coruscat: unde concluditur hostis non habens de nobis male loqui. (ID.) Prophetia est non optatio, vel hoc de convertendis.

VERS 5.---Fiant. (ID.) Prophetia: vel eo modo, quo Deus facit, justo judicio, non amaro animo. Tanquam pulvis ante faciem venti. (CASS.) A Deo [Col. 0893A] dissoluti, ut nec invicem cohaereant, quos divina gratia non humectat.

VERS. 8.---Veniat illi laqueus quem ignorat. (CASS.) Vel in bono, laqueus veritatis, quam peccator ignorat. Et captio quam abscondit. Id est, abscondita mors, scilicet Christi. Apprehendat eos. Ne scilicet suis sceleribus relinquantur. Et in laqueum cadat. Bonum quo a malis cohibeantur. In ipsum. Id est, ex ipsa morte. In ipsum. (AUG.) Non in alium, sed in eum, quem tetenderunt. Nemo enim malus, qui non prius sibi noceat.

VERS. 9.---Anima autem mea exsultabit. (CAS.) Praemissa spe boni et gaudio, enarrat quam maligne erga benignum agat. In Domino. (AUG.) Quo nihil suavius: nec defecit, qui omnia fecit: ipsum ergo [Col. 0893B] pete, et in illo habebis omnia.

VERS. 10.---Omnia ossa mea dicent. Carnales non habent verbum laudis et confessionis, quia infirma apud te penitus silent; sed fortia, te magnum laudant et tremunt. (ID.) Omnia ossa. Omnis fortitudo mentis, quia hoc alius dicere nequit, scilicet: o Domine, quis? etc., quasi nullus, quia ipse solus eripuit: Inopem de manu. (CASS., AUG.) Genus humanum inops, quia mortale; egenum, quia in sudore quaerit panem; pauper, quia, de pura sapientia dejectus, tenuem et umbratilem habet rationem.

VERS. 11.---Surgentes testes iniqui. (CASS.) Dictis calamitatibus hominis, ne ipse Christus alienus ab eis videatur, passionem suam exponit. Quae ignorabam. (AUG.) Peccata sunt, etc., usque ad sed non [Col. 0893C] committendo.

VERS. 12.---Retribuebant. (ID.) Cum ego attulissem fecunditatem, ipsi retribuebant sterilitatem: ego vitam, ipsi mortem retribuerunt; ego honores, ipsi contumelias; ego medicinam, ipsi vulnera. Sterilitatem. In ficu maledixit Dominus, ubi cum quaereret fructum non invenit, sed folia: sic in Synagoga verba non facta; unde: Qui praedicas non furandum, furaris.

VERS. 13.---Cilicio. (ID.) Caro, cilicium, propter similitudinem carnis peccati. Oratio mea. (CASS.) Ut dixit: Pax vestra ad vos revertetur (Matth. X); ita ejus oratio, Judaeis non accepta, ad eum rediit. In sinu meo. (AUG.) Sinus est secretum, in quo orare jubemur. [Col. 0893D] Secretum vero Christi, divinitas, ad quam orat humanitas.

VERS. 14.---Quasi proximum et quasi fratrem, etc. Casus pro casu. Quasi: de proximo et fratre nostro, ita mihi complacebam, id est, de eorum affinitate gaudebam, qui me insequebantur. Ecce gratia pro odio, beneficium pro laesione. (AUG.) Quasi proximum. Hoc dicere convenit propinquanti ad Deum, et gaudenti, qui placet Deo, quasi fratri et proximo.

Quasi lugens. (CASS.) Alii interpretes, quasi lugens mater filium, incurvabar super eos. Quasi lugens. Cum haec omnia facerem, tamen nolebant converti; et tamen cum nollent converti, sic humiliabar, id est, dolebam, sicut pater lugens filium.

[Col. 0894A] VERS. 15.---Et adversum, etc. Cum pie contristor, Judaei impie laetantur.

VERS. 16.---Dissipati sunt. (CASS.) Dissoluti, visis miraculis in passione, nec tamen prae duritia compuncti.

Vel, dissipati per totum orbem: nec tamen compuncti sunt, id est, poenituerunt. Vel, dissipati, id est, divisi: alii dicunt quod bonus est, alii non.

Tentaverunt me. (AUG.) Quae capiti in cruce facta, corpori ubique fiunt. Frenduerunt. Mos saevitiae, quando ratio deficit, dentibus frendet: et quod vult, tacens ostendit. In oratione finit haec:

VERS. 17.---Domine, quando respicies. (ID.) Quando videbimus vindictam de eis qui nobis insultant. Unicam meam. (CASS.) Unica est anima Christi, [Col. 0894B] quae sola immunis a peccato.

VERS. 18.---Confitebor tibi. (AUG.) Jam de fructu praemittit confessionem totius Ecclesiae: inde precatur, cum commemoratione culpae, confusionem persecutorum et exsultationem fidelium.

VERS. 19.---Non supergaudeant. (ID.) Repetit de passione, ut de poena eorum addat. Annuunt. (CASS.) Quoniam vicissim se tacitis nutibus admonent ad decipiendum et tentandum.

VERS. 20.---Loquentes. (CASS.) Id est, dum loquerentur pacifice. Iniracundia. Id est, exitialiter. Cogitat enim quis dolum qui non vult occidere: sed isti sic cogitabant, quia interficere volebant.

VERS. 21.---Et dilataverunt. (ID.) Prius annuentes, cogitantes dolos dilataverunt os suum, libera [Col. 0894C] et aperta voce mortem inclamantes: Crucifige, crucifige.

VERS. 22.---Vidisti, Domine. (ID.) Hoc dicitur, quando aliquid in memoriam revocare volumus: vidisti quoniam crudeles, ne sileas, ne differas dare sententiam.

VERS. 23.---Intende. (ID.) Reddendo nomen super omne nomen, ut ego intensus immerito. In causam meam. (Ibid.) Poena similis sceleris, sed non causa: martyrem enim non facit poena, sed causa.

VERS. 24.---Tuam, Domine Deus. (ID.) Quae in se est, vel quam ei dedit. Non super gaudeant. (CASS.) Magis defleant, quam gaudeant implesse mala.

[Col. 0894D] VERS. 25.---Devoramus. (AUG.) Devorantur incorporati.

VERS. 26.---Erubescant et revereantur simul. (CASS.) Potius erubescant in clarificatione resurrectionis, et revereantur, id est, timeant poenas. Erubescant. Qui erubescit, actus suos propria existimatione damnat: sed potest erubescere qui non habet reverentiam; ideo addit: reverentiam, ut conversionem notet. Reverentia est timor Domini cum amore. Induantur confusione et reverentia. Pudore, quasi cilicio poenitentiae et veste lugubri. Pudor, contra audaciam quam habuerunt furentes; reverentia, contra impudentiam falsitatis, ut his illa curent.

VERS. 27.---Exsultent et laetentur. (ID.) In spemagna fidelium finis, sicut alii de passione. Exsultent et laetentur. Illi dicunt, euge animae suae quae [Col. 0895A] laetitia fugit, isti non suae animae, sed vota ad Deum convertunt, et in ejus laudibus, non in se, suam laetitiam ponunt, quae est perpetua.

VERS. 28.---Et lingua mea meditabitur justitiam tuam. (AUG.) Hoc fiat, et mei praedicatores ex studio nuntiabunt te justum, qui promissa implesti, et omnia universaliter in quibus laudandus. (CASS.) Lingua mea. Lingua ejus meditata est justitiam, quando Novum Testamentum populis praedicavit.



PSALMUS XXXV.

VERS. 1.---In finem sermo. (CASS.) Agit hic de errore quorumdam, etc., usque ad qui tamen imminet omnibus.

Non est timor ante oculos: quia dolus, id est, quia [Col. 0895B] carni obedit non Deo, cum ratio aliud insinuet, quod videat Deus etsi non alius: vel, quod videt ipse injustus, a Deo scit, ut inveniatur ab ipso eodem quod iniquitas sua est habenda odio apud Deum et omnes homines.

(ID.) Primo, asserit mala esse ex homine.

VERS. 2.---Dixit injustus, etc. (CASS.) Duo sunt genera peccantium: quia vel infirmitate carnis non possunt sequi jussa legis; vel blasphemi qui libere peccant, quasi Deus non curet hoc; unde est: Dixit, etc. (AUG.) Descriptio iniqui viri. Non est timor Dei. (CAS.) Quia dolus noluit studere legi, qua per ignorantiam excusetur.

VERS. 3.---Quoniam dolose. (AUG.) Multi inquirunt iniquitates suas, etc., usque ad nec excusantur de [Col. 0895C] ignorantia.

VERS. 4.---Verba. (ID). Ostendit inquitatem, etc., usque ad ut bene ageret.

VERS. 5.---In cubili. Id est, in corde, in quo sibi complacent opera mala; et hoc est, astitit omni viae, cum studio et mora: invenit quidem, et scivit esse mala, sed tamen non odivit. Noluit. (AUG.) Non quod non potuit; perniciosius agit contra seipsum qui quod potest non vult. Sunt enim quaedam quae, etsi volunt, non intelligere homines possunt, ut: In principio erat Verbum, et ut tamen bene agerent, intelligere possunt. In cubili suo. (ID.) Id est, corde, ubi praecepit Dominus orare clauso ostio, etc., usque ad sapientia, scilicet carnis, quae est inimica Deo.

VERS. 6.---Domine, in coelo. (Cass.) Bona ex Deo [Col. 0895D] per misericordiam. Quasi dicat: Mala sunt ex homine, sed bona ex misericordia. O Domine, in his, qui coelum sunt, id est, arcana scientes, est misericordia tua: et quod ipsi sunt nubes, est a te. (AUG.) Vel in coelo, id est, misericordia, etc., usque ad nuntiat vero missa veritate sua.

Usque ad nubes. Id est praedicatores, per quos tonat Deus nuntiando, coruscat miraculis, pluit doctrinis. Qui sunt etiam montes, quos prius sol luce vestit, quae post, de eis et si non ab eis, ad infima vallium descendit: ministri enim sunt doctrinae, sed Deus illuminat.

VERS. 7.---Judicia tua. (AUG.) Quod horum misereris, hos excaecas; nulli sunt penitus scrutabilia: [Col. 0896A] tamen utrosque salvas, hos corporaliter tantum, illos et spiritualiter, in quo magna misericordia.

VERS. 8.---Homines, etc. Etiam temporalia a Deo esse ostendit.

VERS. 9.---Inebriabuntur. (ID.) Non potest res exprimi, sed per hanc similitudinem innuit, ut pleni mentem perdant, ne suos jam agnoscant patres, filios, caeterosque amicos. Vel, tunc in re ebrii, qui modo sperant. Torrente. Quasi: Impetus erit gratiae et misericordiae ad inebriandos. (ID.) Torrente. Non ut transitoria sit beatitudo, sed copiosa. Vel, voluntas tua in homine omnia rumpit obstacula. Vel, sapientia Christi torrens, quia subita et rapida.

VERS. 10.---Quoniam apud te est fons vitae. (CAS.) Apud te, Christe, est fons, id est, initium omnis boni; [Col. 0896B] et in tuo lumine, quia per ejus praedicationem videmus lumen Patris et Spiritus sancti, et ideo praetende, ut in hoc saeculo tutius eatur.



PSALMUS XXXVI.

(CASS.) Psalmus tertius, alphabeti imperfectio: totus de correctione morum.

VERS. 1.---Psalmus David. Psalmus hic est quasi vestis Christi, quae totum corpus ejus operiat praeceptis, et protegat ab adversis, et quasi sinu consilii foveat. Potio contra illos qui murmurant de flore malorum, labore bonorum, quasi omnia casu agantur, ut mundo, spreto Deo, adhaereant. Monet igitur Ecclesia ne quis malignantes imitetur, sed quidquid boni speratur, a Domino postuletur, qui profutura et [Col. 0896C] aeterna dat.

VERS. 2.---Olera herbarum. (AUG.) Modo est hiems, etc., usque ad quia nondum apparuit quod erimus.

(AUG., CASS.) Olera non hortorum, sed herbarum, id est, vilissima, quae per agros sponte nascuntur. Fenum, nobiles, qui facile proficiunt; olera, mediocres: sed et illi cito arescunt, et hi decidunt.

VERS. 8.---Desine. (AUG.) Ira subita, furor diutinus; sed utraque deserenda, per quae peccatur. (CASS.) Hoc dicitur ei qui adhuc infirmus, etc., usque ad faciendo ad tempus floret.

VERS. 10.---Et adhuc pusillum, etc. (AUG.) Post istam vitam parvam, etc., usque ad nec vermem conscientiae corrodentis sentiebat.

[Col. 0896D] VERS. 12.---Observabit, etc. (CASS.) Dicto, quod boni non debent malos aemulari, etc., usque ad conatur occidere.

VERS. 13.---Dominus autem, etc. (ID.) Sic et nos videntes perituros, irrideamus et praesentes, grandis consolatio.

VERS. 14.---Gladium, etc. (ID.) Si neque blanditiis neque minis aget, poena aggreditur. Si nec sic proficit, insidiatur dolis, quando bene loquendo mala intendit.

VERS. 16.---Melius est, etc. (ID.) Paulo ante de malitia et sustinentia: hic de divitiis et paupertate.

VERS. 17.---Confirmat autem, etc. (AUG.) Maxime per exemplum crucis suae. Crux enim Christi finita [Col. 0897A] est in poena, et manet in gloria: a locis enim suppliciorum transit ad frontes imperatorum.

VERS. 18.---In diebus famis. (CASS.) Id est, in hac vita, etc., usque ad quanto plus elevantur, tanto citius ut fumus deficient.

VERS. 21.---Mutuabitur. (ID.) Audit verbum Dei, non reddit operibus. Et non solvet. Id est, non reddit operibus quod auditu percepit. Miseretur et retribuet, etc. De his quae accipit, etc., usque ad sequitur largitas.

VERS. 23.---Gressus. (ID.) Qui per se tortuosi, quia in peccatis nati. Viam ejus. (AUG.) Via terrae non dura, sed latronibus plena est: vel, viam hominis volet Deus.

VERS. 25.---Junior fui, etc. (ID.) Tractat hic [Col. 0897B] justum nunquam deseri, praemia bonorum et poenas malorum commiscens cum interjectis adhortationibus. (AUG.) Ecclesia quasi unus homo loquitur, quae in primis temporibus junior fuit, in fine saeculi senuit, in senecta uberi, quia per omnes gentes dilatata. (ID.) Junior fui. Puer in Abel; in prophetis et patriarchis juvenis; tempore martyrum quasi senex; in fine mundi quasi in decrepita aetate. (CASS.) Junior, quando initia legis in Adam suscepi; senui, cum in honorabili aetate ad ultimum suscepi Christum.

VERS. 26.---Tota die miseretur. Vel, de eleemosyna dicit, quae a misericordia incipit, et post manum aperit: vel, de spiritualibus.

VERS. 28.---Amat judicium et non derelinquet [Col. 0897C] sanctos suos. (CASS.) Ideo: et tu ama, ut bonis tuis gaudeas.

VERS. 31.---Supplantabuntur. (ID.) Supplantare, est plantis foveas insidiarum praetendere.

VERS. 33.---Dominus autem (ID.) Consolatio justi. In manibus ejus. (AUG.) Job terra tradita est in manus impii, id est, caro: sed animam invictam educit Deus, ne cedat.

Cum judicabitur. (CASS.) Vel, non permittit damnari justum cum judicabitur ille ab impio; vel, illi impio, scilicet ad malum ejus.

VERS. 34.---Et exaltabit. (ID.) Quia non nisi exaltatus coelestem potest habitare. Videbis (ID.) Quod modo credis; dupliciter notat gaudia bonorum; [Col. 0897D] primo, quia tunc sentient in quantis sint jucunditatibus. Inde, quia videbunt poenas iniquorum, unde gratior est beatitudo liberatis ab hujusmodi malo.

VERS. 35.---Vidi impium superexaltatum. (ID.) Contra hoc, etc., usque ad cui religato locus nocendi est ablatus.

VERS. 36.---Transivi. Mundum, meliori conversatione ad Deum tendens: et vidi nihil posse, cum nihil omnia sint in quibus homo gloriatur. Quaesivi. In memoriam reduxi: quia boni tunc magis dolent de impiis, quod ab eis sunt separati, cum in melius immutantur. Locus. Eorum mundus est, qui et dissolvetur. Transivi. (AUG.) Transit, qui praesentiam non [Col. 0898A] attendit, sed novissima, etc., usque ad cui haec virtus est, loco beati ponitur.

VERS. 37.---Reliquiae. Bona quae post hanc vitam relinquentur, vel memoria bona post obitum.

VERS. 39.---Salus autem justorum a Domino. Haec omnia justis, totum tamen a Deo, et colligit summatim.



PSALMUS XXXVII.

VERS. 1.---Psalmus David in rememoratione de sabbato. (AUG., CASS.) Ut peccatum, quod prorsus fugere nequimus, semper in memoria habeamus, ut nos ab eo saltem temperemus, hic poenitentiae inducit multis modis cruciatum, ita ut ipsum Job videatur proponere tironibus in exemplum, ut cruciatus amplectantur, minores quidem meritis, quibus ab [Col. 0898B] aeterna poena liberamur. (AUG.) Sabbatum est requies aeternitatis, quam perdere formidat peccati conscius, et habere desiderat graviter afflictus.

VERS. 2.---Domine, ne in furore tuo arguas me. Primum, captat misericordiam per poenas summatim. Arguas me. (CASS.) Ut poena sit a misericordia ad correctionem, non ab ira ad ultionem.

VERS. 3.---Sagittae. (AUG.) Vindictae quas minabaris Adae, dicens: In quacumque die comederitis, morte moriemini. Quia comedit, infixae sunt et nobis; et non ad horam, sed confirmasti, ut sit usque in finem saeculi. (AUG., CASS.) Quoniam sagittae. Numerat quae patitur, etc., usque ad quod leviter potest laedi.

VERS. 4.---Non est sanitas, etc. (AUG., CASS.) Ab [Col. 0898C] instantia vindictae in Adam exertae. Vel, timore futurae irae terretur, sic ut non sit sanitas in carne: more verecundi, qui futuris flagellis jam affligitur. Vel, a facie irae, quia praevidi faciem irae, id est, quod minaris, ne videam iram. Non est pax. Gravis dolor ad interiora pervenit a facie peccatorum, quia sanctus super poenas corporis affligitur peccatis, putans se graviora mereri. Non est sanitas. (CASS.) Captat hic misericordiam a potestate judicis, et ab infirma persona. Non est pax ossibus. Accipit ossa pro carne. Et exponit quod dixerat, aliud addens: scilicet a facie peccatorum.

VERS. 5.---Supergressae sunt. (AUG.) Vel sustulerunt, id est, quia iniquitas elevavit caput superbi contra Deum, Deus gravavit, ut fasce, et compressit [Col. 0898D] ne jam erigatur.

VERS. 6.---Putruerunt. (CASS.) Narratio, in qua enumerantur miseriae. Cicatrices meae. (AUG.) Vel livores mei; alia littera, id est, peccata mea. Non est sanus qui cicatrices habet, quae putruerunt et fetent: ut ab eis aversi adoremus sabbatum, et gemamus: Currentes cum sponso post odorem unguentorum.

VERS. 7.---Miser factus sum. (ID.) Dicto qualiliter iniquitates supergressae, dicit quomodo aggravatae.

VERS. 8.---Quoniam lumbi. (CASS., AUG.) Non solum mea infirmitate pecco, sed et diabolus, qui corpus affligit et animam fatigat vanis imaginationibus; et per hoc non est iterum sanitas, sicut et [Col. 0899A] supra per sagittas. (AUG.) Lumbi, vel, anima impleta est, etc., usque ad cum videbimus veritatem ut est.

VERS. 9.---Rugiebam a gemitu. (CASS., AUG.) Gemitus corde, rugitus voce: a similitudine bestiarum, quibus se comparat: ut fortior gemitus ostendatur: virtus patientiae quod in gemitum, non in verba pro rumpit.

VERS. 10.---Ante te omne. (CASS.) Tale est, quod meretur esse ante te, quia pro peccatis petit. (AUG.) et ideo non est absconditus, sed auditus gemitus, quia pius est pro liberatione animae: alios non curat Deus. Desiderium meum. (ID.) Est oratio, nec unquam desinit orare qui non desinit amare: charitas clamor est.

[Col. 0899B] VERS. 11.---Cor meum conturbatum est. (CASS.) Exponit dolores animi, quia virtus patientiae reliquit. Conturbatum, quia mens succubuit passioni suae. Lumen, id est, ratio nuper turbata, quam non habet secum pro ingentibus molestiis.

VERS. 12.---Amici mei et proximi. (ID.) Et pro his duobus solatiis gaudet humanitas, sed huic sunt cumulus passionis. (AUG.) Amici mei. Hactenus confessus est quae patitur a se intus, etc., usque ad et haec etiam cuique versanti inter homines convenit.

VERS. 14.---Tanquam surdus non audiebam, et sicut mutus non aperiens os suum. (CASS.) Ad iniquitatem consulentium non aperiens, etc., usque ad contra [Col. 0899C] dolores corporis rugiebat.

VERS. 16.---Quoniam in te, Domine, speravi, etc. (ID.) Quia inter tot mala speravit in Domino, affirmat se audiendum in commemoratione emendationis. Speravi. Salutaris medicina malis, sperare, non deficere. In te, Domine, qui mutas tristia in laeta.

VERS. 17.---Quia dixi: Ne quando supergaudeant mihi inimici mei. (AUG.) Item caput de infirmis pedibus, cum sit in coelo. Non deserit illud quod habet in terra. Dum commoventur pedes mei. (CASS.) Si commoventur aliquando humana infirmitate, irrident impii unde dolent pii.

VERS. 18.---Paratus sum. (ID.) Sciens me deliquisse. [Col. 0899D] Dolor, quia deliquit: impius se defendit; justus contra se irascitur.

VERS. 19.---Quoniam iniquitatem meam. (ID.) Duo modi perfectae poenitentiae, confessio et emendatio, per fletus, eleemosynas, et hujusmodi.

VERS. 20.---Vivunt. (AUG.) Fruuntur mundo, firmati in mundanis, et quotidie plures fiunt.

VERS. 22.---Ne derelinquas. (ID.) De praeteritis absolutus, cum actione gratiarum auctorem salutis profitens Deum, laetus exclamat ne jam relinquatur. (CASS.) Quia gravior offensio post veniam. (AUG.) Exsultativa conclusio, ut certa spes sit imitantibus.

Ne discesseris a me. Quomodo ergo supra: Ut quid me dereliquisti? Vox est veteris hominis qui [Col. 0900A] cum eo crucifixus, hic autem in persona propria loquitur.



PSALMUS XXXVIII.

VERS. 1.---In finem. (AUG.) Quia hic est de aeterna beatitudine, pro qua jucundum est transilire, etsi grave sit carni. Docet autem inde de mundo ad Deum transire. Transilitor autem de bona opinione semper contrahit invidiam iniquorum et calumniam: unde deliberat inter malos tacere, ne quid dicat male. Idithun. (ID.) Transiliens eos, id est, remanentes in mundo. (CASS.) In primis de continentia linguae inter blasphemos et calumniosos: unde et optat noscere finem, ubi haec non sunt.

VERS. 2.---Dixi: Custodiam vias meas, etc. (AUG., CASS.) Monet hic psalmus inter blasphemos, [Col. 0900B] iniquos, et calumniosos linguae continentiam, certamina, rixas, comprimere: hoc enim silentium multum est utile. (CASS.) Dixi: in corde deliberavi: ubi sapientes prius deliberant, quam loquantur. Vias (HIER.) Id est, actiones et verba. Ut non delinquam per fatua, vel otiosa.

In lingua. (AUG.) Non frustra est lingua in verbo: quia facile labitur. Posui ori meo. Postquam transivi terrenas delectationes, etc., usque ad docens nos cavere hoc non imitari. (CASS.) Posui usque eo quod obmutui, etc., usque ad qui causam contentionis quaerit.

VERS. 3.---A bonis, et dolor meus, etc. (ID.) Annuntiandis, etc., usque ad id est, transilientium, locutus sum. (AUG.) Quod est, malis invitus silui, [Col. 0900C] etc., usque ad et si actus transilientis aliquid sunt.

VERS. 4.---Concaluit cor meum intra me. (AUG.) Si damnabitur piger, etc., usque ad fit avarus dispensator.

VERS 5.---Locutus sum. (ID.) Non auditori erudiendo, sed exauditori Deo, a quo intus audior. Et numerum dierum meorum. (HIER.) Numerus dierum, qui modo sunt, non est vere transilienti; haerenti autem esse videtur.

VERS. 6.---Ecce mensurabiles. (CASS.) Quasi, noto fine, et diebus qui sunt, attendit ad haec quae reliquit, et comparat invicem. Et substantia, etc. (AUG.) Qui videt nihil esse hanc substantiam, etc., usque ad quae ante te erit.

[Col. 0900D] VERS. 7.---Verum tamen. (CASS.) Videns adventum Christi, redit ad infirmitatem quam inter virtutes habet. (AUG.) Magna sunt quae diximus et credimus; sed tamen non est illud aeternum, sed universa vanitas. Et pro mutabilitate desiderans aeternam, exprobrat humanae vitae, cui subest, quod dicit. Ne quis putet sanctos a tentationibus alienos. Vel, licet mensurabiles dies, licet substantia, nihil: tamen universa vanitas est in rationali creatura, quae secundum diversos universam appetit creaturam. Verumtamen. Quamvis aeternis inhio, etc., usque ad cujus conversatio in coelis est. Omnis homo. (AUG.) Si malus, in saecularibus vanus est; si bonus, cum Christo volenti esse, vana est vita.

[Col. 0901A] ---Verumtamen. (AUG.) Diapsalmus. Quomodo omnes sub vanitate et casu; et inde opponit se exspectare Dominum, et petit liberari. In imagine pertransit. (ID.) Quamvis ita studeat vanitati, etc., usque ad quia cum miseria et labore appetit terrena. Thesaurizat. (ID.) De caeteris vitiis elegit Propheta avaritiam, ad ostendendum quod intendit: ipsa enim est radix omnium malorum.

VERS. 8.---Exspectatio. (ID.) Primi adventus, vel secundi, etc., usque ad non in sacculis nostris.

VERS. 9.---Ab omnibus iniquitatibus meis erue me. (CASS.) Non solum ab eis, ne revolvat in ea quae transilivi, sed ab omnibus omnino. Imperfectus enim est homo: quia non accepit quod optat; perfectus, qui scit hoc ipsum quod sibi deficit.

[Col. 0901B] VERS. 10.---Obmutui. (ID.) Habitus opprobrio, etc., usque ad et necesse est, quia defeci.

Amove a me plagas tuas. (AUG.) Quia tu fecisti me, noli exterminare; tantum cede ut producar; non ut comminuar

VERS. 11.---Increpationibus propter iniquitatem. Quibus humanum genus increpuisti: quod tamen ex merito nostro, propter iniquitates nostras increpuisti, quae sunt ad correctionem; aliter enim iniquitas incorrecta permaneret. Corripuisti hominem. (AUG.) Est dolor informis qui non emendat: formatus, qui eruditionibus formam praestat. Et talis dolor est praeceptum, id est, vicem et imaginem praecepti habet.

VERS. 12.---Et tabescere fecisti sicut araneam animam. (ID.) Siccatam ab amore virtutum, et cognitionis. [Col. 0901C] Sicut aranea texit inanem telam in congregatione temporalium. Vel, dum extrahit a se iniquitatem sicut aranea, egestione viscerum moritur. (CASS.) Vel, aranea tenue corpus hahet, nec in terra, sed in alto stat, telas egestione viscerum texit: sic anima conversi et afflicti terrena deserit, subtiles operationes timore Dei tabeficata perficit. Verumtamen. (AUG., CASS.) Licet increpetur, licet tabefiant, tamen humana infirmitate variis rebus confunditur, nisi qui Deum pura mente contemplatur.

VERS. 14.---Exaudi orationem. (CASS.) Diapsalmus. Iter mala saeculi petit sibi adesse et peccata dimitti, ut prospero fine exeat. (ID.) Sed quia ego ista non peto, etc., usque ad movendam misericordiam.

[Col. 0901D] Ne sileas, quoniam advena ego sum. (AUG.) Jam apud te, sed adhuc inquilinus: quia hinc transiturus ad aeterna, ubi non ero inquilinus. Advena apud te. (CASS.) Non in diaboli civitate, sed in tua receptus, de Babylonia ad Jerusalem translatus. Sicut omnes patres. Ne quis ab hac conditione putetur exceptus. Advena. Meum regnum pro tuo desero. Peregrinus. Adhuc non eligens mihi sedem hic.

Remitte mihi. (ID.) Hic sibi petit dimitti, ut certus dijudicium perveniat.



PSALMUS XXXIX.

VERS. 1.---In finem psalmus. (CASS.) Primum inducit Ecclesiam exspectasse Dominum, et accepisse [Col. 0902A] eum, et ab eo Novum Testamentum, quod et multi secuturi sunt: unde percutit omnes superstitiones et invitat ad mirabilia Dei.

(ID.) Hic Christus ex membris.

VERS. 2.---Exspectans exspectavi. (ID.) Exspectat, et ingratus: sed exspectans exspectat. (AUG.) Auctoritas ab antiquis in Abraham et caeteris, etc., usque ad qui noster est per cultum, non aliorum.

Dominum. (ID.) Non hominem, qui potest fallere et falli, et qui mecum indiget. Intendit. (ID.) Mihi, ut prodesset: non me, ut et malos.

VERS. 3.---Lacu. (ID.) Tenebrae iniquitatum, infidelitatis scilicet et ignorantiae, etc., usque: ad petra contra lutum. (HIER.) In lacu vero et in luto, gentes idola colentes: vel, omnes terrena amantes.

[Col. 0902B] VERS. 4.---Carmen. (HIER.) Non turpe, non theatrale, sed per Novum Testamentum. Videbunt. (CASS.) Mirabilia tempore incarnationis facta. (AUG.) Videbunt, hoc quod primo de prioribus dixit, videbunt multi populi posteri.

VERS. 5.---Nomen. (ID.) Quod est salvator. Quasi: Beatus, etc., qui non temporalia sperat ab eo, sed salutem, quod ejus nomen indicat. In Hebraeol saepe duplicantur hoc modo genitivi: vel, beatus, est cui est nomen, id est, quo est laus Dei, ut ab eo solo credat salutem, unde est et spes ejus. Insanias. (CASS.) Idola, quae fallunt a veritate: vel, insaniae, in spectaculis fallacibus. Ideo pluraliter, ut de omnibus accipiatur. Haec falsa, sed opera tua mirabilia, coelum, terra, elidit superstitiones.

[Col. 0902C] VERS. 6.---Mirabilia tua. (AUG.) Petrum ambulare super aquas in signo, non in saeculo, id est, fructibus saeculi. (AUG.) Salus verax, insania mendax, non est quod putatur. (HIER.) Vana sunt terrena, insaniae, irae et rixae, etc.

Non est qui similis tibi. (AUG.) Nulli auctores artium. Annuntiavi. Hic Christus in capite et membris. Haec sunt mira Dei, hae cogitationes quibus nemo est similis. (CASS.) Ecce mirabilia: incarnatio, justitia praedicationis, liberatio hominum ab iniquitatibus, confusio inimicorum, laetitia sperantium. Primo, rudes et incompositi praeparati sunt, ut verba Christi libenter susciperent. (AUG.) Vide mirabilia Dei. Annuntiavi prius per Prophetas, et post locutus egomet. Multiplicati sunt super numerum. (HIER., AUG.) Super numerum [Col. 0902D] salvandorum: vel, super hoc quod aliquis enumerare possit: vel, me loquente plures quam olim crediderunt.

VERS. 7.---Sacrificium et oblationem noluisti. (AUG.) Ut venit res, noluit quasi verba promittentia, etc., usque ad sed ille, qui fudit, surdus, non audit. Aures autem perfecisti mihi. Id est, perfecte me intelligere fecisti quid velles. Vel corpus aptasti mihi, ut ait Apostolus ad Hebraeos (Heb. X), id est, corpus aptum ad offerendum mihi dedisti.

VERS. 8.---Holocaustum. Holocausta etiam non petisti pro peccato. Pro peccato. Quod supra oblationem, ut de hirco ohgr, id est, emissario, qui cum peccatis populi in desertum mittebatur: vel, possunt [Col. 0903A] esse duae dictiones pro peccato. Ecce venio (CASS.) Cum sacrificia cessent, constat venire Christum.

VERS. 9.---In capite libri scriptum est de me. Ecce statim venio ut facerem voluntatem tuam, quia in capite hujus libri. Vel, sic est praefinitum apud Deum Patrem, qui est caput mei, qui sum liber, id est, forma justitiae hominibus.

VERS. 10.---Ecclesia magna. (AUG.) Toto orbe terrarum, non parva ut prius: et siquidem insurget timor, non prohibebit loqui. Domine, tu scisti. (ID.) Labia sonant hominibus, etc., usque ad ut ad hoc non sim piger.

VERS. 11.---Non abscondi. (CASS.) (Quando potui prodesse) veritatem, promissionem, et salvationem.

[Col. 0903B] VERS. 12. Misericordia tua. (AUG.) Amor et timor perducunt me ad te.

VERS. 13.---Capillos. (AUG.) Bene in comparatione delictorum capilli ducti sunt. Nam ideo in Veteri Testamento sacerdotes radebantur, ut sic carnis vitia deposuisse viderentur.

VERS. 14.---Complaceat. (CASS.) Complaceat, Trinitatem personarum; tibi, singulariter unitatem essentiae signat. (AUG.) Complaceat, ait, non diffidens de potentia Dei, si adsit voluntas. Quasi: Si tu vis, potes, Domine. Respice. (CASS.) Respectus ejus nostrum est auxilium.

VERS. 16.---Qui dicunt mihi: Euge, euge. (AUG.) Et qui bona dicit malo animo, et qui mala dolose laudando, uterque malus est et cavendus. De primis [Col. 0903C] dixit: Qui volunt mihi mala; de secundis: Qui dicunt mihi: Euge, euge.

VERS. 17.---Et dicant. (CASS.) Haec est eorum exsultatio: haec enim professio in aeternum gaudentes efficit Christianos.

VERS. 18.---Ego autem. (CASS.) Hoc Christus ex forma servi: ne quis gloriam praedictae laetitiae sibi arrogaret. Mendicus, qui sibi non sufficit. Ne tardaveris. (AUG.) Nisi breviati essent dies, etc., usque ad qui jam quaesita nutriunt.



PSALMUS XL

VERS. 1.---In finem. (HIER.) Intellectus filiis Core, ut quamvis pauper et passus, etc., usque ad Apostolo dicente: Mihi autem, etc.---(AUG.) Quasi [Col. 0903D] unius hominis vox est capitis et corporis.

VERS. 2.---Beatus. Irridetur qui colit pauperem mortuum; sed beatus. (AUG.) Propheta intelligentem super egenum et pauperem concelebrat. (HIER.) Prius Propheta a se, post inducet Christum. Qui intelligit. (AUG.) Nota qui intelligit, ut et non petentibus detur: qui petenti dat bene facit, qui tacentem intelligit, beatus sine dubio est.

VERS. 3.---Dominus conservet. (ID.) Bene optat Propheta intelligenti super egenum et pauperem, quod est certa promissio. Et vivificet. (ID.) In futura vita, vel, hic per justificationem.

VERS. 4.---Dominus opem. (CASS.) Ne putes beatum requiem hic habere: dolores ei mitigat, et precatur [Col. 0904A] ne hominis infirmitas duris superetur; quasi, lectus quietis sunt haec bona temporalia: sed Deus facit haec doloribus plena, ne in eis spes habeatur. Lectum. (AUG.) Universum enim stratum, id est, mundanam felicitatem provide convertit Deus in angustias. (CASS.) Hic trepidus ipse misericordiam petit: quia qui se peccasse sciebat, his jure tradi timebat: sed ne famuli Dei his afflicti videantur a Deo deserti, cum ipse Deus pertulit talia; unde dicit: Inimici mei dixerunt. Vel, lectus doloris. (AUG.) Caro, in qua peccatum, etc., usque ad quando Adam infirmatus est praevaricando. Opem (AUG., HIER.) In infirmitate carnis, quae gravat animam. Stratum. (AUG.) Est aliquod terrenum quod infirmus, etc., usque ad pro domo aeternae habitationis.

[Col. 0904B] VERS. 6.---Inimici mei. (CASS.) Dominus de passione sua, quae secundum egenum fuit. (AUG.) Inimici mei. Haec de Christo specialiter dicta sunt, sed et de membris dici possunt: et hodie fit tribulatio, ut nomen Christi exstinguatur: sed per mortem suam et suorum magis Ecclesia crevit.

VERS. 7.---Et si ingrediebatur. (CASS.) Nota tolerandos malos.

(ID.) Non solum aperti inimici, sed et qui simulabant se amicos.

VERS. 8.---Egrediebatur foras. A sinu veritatis, malus ingressus, malus egressus. In idipsum. (AUG.) Id est, uno consilio omnes adversum me susurrabant. Susurrabant. (CASS.) Non audent detegere consilium, quia in scelere socii sunt omnes: cum pauci [Col. 0904C] soleant esse auctores scelerum.

VERS. 9.---Nunquid. (AUG.) Qui habet potestatem ponendi animam, nonne habet et resumendi eam?

VERS. 10.---Speravi. (AUG.) In membris, quia alii fratres in illum aliquid sperabant, quia talis videbatur ut caeteri. Sic et esurire in pauperibus se dicit.

VERS. 11.---Tu autem, Domine. (AUG.) De resurrectione, quae est gloria egeni, ad confirmandam spem fidelium. Et retribuam eis. (AUG.). Quia enim dispersi sunt per mundum, ad admonitionem est, nondum ad damnationem.

VERS. 13.---Me autem. (ID.) Affirmat quod oravit.

VERS. 14.---Benedictus. (CASS.) Laudativa conclusio, exposita passione et resurrectione. Deus Israel. [Col. 0904D] (AUG.) Judaei sunt capsarii nostri, qui nobis codices portant: nos Israel. Aliter putassent pagani ficta quae dicuntur de Christo et Ecclesia, sed vincuntur testimonio inimicorum. A saeculo, etc. (CASS.) Ex quo omnia coepta sunt administrari usque in saeculum futurum, ubi omnia aeterna.

Fiat. (HIER.) Geminatio ostendit hoc ab omnibus esse faciendum. Pro fiat, in Hebraeo scribitur, amen, amen, quod Aquila, vere, vere, transtulit, vel fideliter. Et finit hic primus liber Psalterii secundum Hieronymum.



PSALMUS XLI.

VERS. 1.---In fine intellectus. (CASS.) Core interpretatur Calvaria. Filii ergo, etc., usque ad, cui [Col. 0905A] obviat malorum insultatio. (HIER.) Filii Core, id est, filii calvi, etc., usque ad verbum puerorum deridentium Eliseum.

VERS. 2.---Quemadmodum desiderat, etc. (AUG.) Vox haec convenit catechumenis, et etiam omnibus adhuc peregrinantibus.

Cervus. Cervus senio gravatus, excrescentibus pilis et cornibus, serpentem naribus haurit: unde veneno aestuans, fontem ab bibendum ardentissime desiderat; quo hausto, cornua et pilos deponit.

VERS. 3.---Sitivit. (AUG.) Determinat desiderium suum, quia poterat intelligi desiderare cervus fontem causa bibendi, vel lavandi; hic omne desiderium esse ad Deum ostenditur. Quando veniam. Quod citius est Deo, tardum est hominis desiderio. [Col. 0905B] Talis cervus dum currit, patitur insultantes; unde: Fuerunt mihi lacrymae meae panes. In prosperis etiam, quae despicit, sicut in adversis. Panes. (CASS.) Non amaritudo, vel peremptio, sed panes.

VERS. 5.---Haec recordatus sum. (AUG.) Dum quaerunt, Ubi est Deus tuus? ego etiam sum meditatus per omnia visibilia haec, et per ipsam animam meam, ut per ea exteriora, invisibilia Dei inveniam. Ecce intellectus tituli. Effudi. (Ibid.) Ad intelligendum et attingendum dilatavi super seipsam. Effudi. (CASS.) Vel laetatus sum. Liquefacta est anima mea in me; non extra, sed in se compuncta revertitur. Etsi visibiliter Deum non videam, cogito tamen quod per Ecclesiam, in qua admirabiles sunt sancti, ad Jerusalem coelestem perveniam, [Col. 0905C] captus suavitate laudis angelicae, quae suscipitur mente. In locum tabernaculi. (AUG.) Tabernaculum Dei in terra, etc., usque ad, id est, de refectione aeterna gaudentium. In voce exsultationis. (Ibid.) De aeterna festivitate sonat quid dulce cordi: unde rapitur cervus ad fontes aquarum, et mulcetur. Sed quia perstrepit mundus, et caro gravat animam: comparans haec tristitia illis jucundis, ait:

VERS. 6.---Quare tristis? etc. (CASS.) De perturbationibus contra quas ratio confirmat animam sensualem spe Dei. Quare conturbas? (AUG.) Qui, si investigas, nihil est in mundo quare hoc debeas: spera potius salutare remedium adhuc, et si non modo, plene in futuro. Spera. (CASS.) Vel sperare potest, quia adhuc in praesenti confitebor, id est, de [Col. 0905D] peccatis poenitentiam agam, ut tibi non obsistam.

VERS. 7.---Ad meipsum. Conversus ad Deum dicit ex seipso conturbationes, ex Deo finem earum: unde in eo est ei spes. Et hoc est ad meipsum, vel a meipso. (CASS.) Ecce qui superius corrigebat animam ad conditionem hominis, reversus dicit hic animam a se turbari, quae nisi vitia carnis essent, tranquilla permaneret. Ecce ex qua diversitate constat homo. Quasi: propterea, id est, propter conturbationes animae, memor ero. (AUG.) Id est, festino ad te, quia excludis mala omnia. Ecce remedium, quo evadat conturbationes: unde pro quibus sit memor, subdit: De terra Jordanis, ubi Dominus consecravit baptismum, in quo humiliati lavantur, et [Col. 0906A] fiunt terra fructifera. (CASS.) Horum memor malis non turbatur. Propterea memor. (AUG.) Qua ad me turbatur anima, ideo memor, etc. Nemo currit ad remissionem, nisi qui sibi displicet, nisi qui se fatetur peccatorem: quod notat Hermoniim; nemo confitetur nisi se humiliet, quod notatur in modico. Jordanis. (Ibid.) Descensio. Descende ergo ut eleveris. (CASS.) In Jordane Dominus baptisma consecravit, in quo humiliati lavantur, et fiunt terra fructifera, quae reddit fructum tricesimum, sexagesimum et centesimum (Matth. XIII). Hermoniim. (AUG.) Parvus mons juxta Jordanem, etc., usque ad quia non in superbis, sed in humilibus memor Dei est.

VERS. 8.---Abyssus abyssum. (Ibid.) Decet ut [Col. 0906B] sim memor, etc., usque ad et propter haec omnia oro in adversis, et hoc est: Apud me oratio. (Ibid.) Vel abyssus abyssum invocat, id est, judicium quod intulit Deus peccanti, etc., usque ad quia timet judicia. Cataractarum. Cataractae ad litteram sunt ostia fluviorum.

VERS. 9.---In die. (Ibid.) Id est, in prosperis, etc., usque ad unde vivamus in adversitate. Apud me oratio. (Ibid.) Oratio in conturbationibus est mihi, et haec apud me.

VERS. 10.---Quare oblitus. (CASS.) Quare nunc me pateris his miseriis vexari? Videbat quae dulcedo patriae, et pericula mundi horrebat.

VERS. 11.---Dum confringuntur ossa. (AUG.) Quasi ossa franguntur, dum virtus patientiae affligitur, [Col. 0906C] quod irrident mali. Haec est exprobratio illa: Dum dicitur mihi: Ubi est? vel nullus est, vel de te non curat.



PSALMUS XLII.

In finem psalmus David. (AUG.) Corporis Christi, quod hic gemit inter zizania, id est, inter malos, habens cum eis multa communia, nasci, mori, prospera et adversa: cum quibus (quia non habet communem causam meritorum) exclamat: Judica me, etc. (Ibid.) Psalmus iste contra pressuras, ne et ipsae retrahant nos a Deo. (CASS.) Conqueritur de commistione malorum, et precatur separationem.

VERS. 1.---Judica me. (Ibid.) Non petit peccata sua discuti, quod periculosum est, sed causam ab impiis parari, ut sit cum electis: unde addit: Et [Col. 0906D] discerne. Gens non sancta est iniquus, et dolosus, a quibus in judicio separatur: sed et hic ne ab eis corrumpatur.

VERS. 2.---Quare tristis incedo? (AUG.) Causam tristitiae quaerit, quae est peccatum, ut causa laetitiae justitia. Isaias propter peccatum: Modicum quidem contristavi illum, sic enim punit Deus.

VERS. 3.---Emitte lucem tuam. (CASS.) Quia, eo veniente, tolletur omnis tristitia confusionis. (AUG.) Quia certi jam pignus habemus, quia ea ipsa, id est, lux et veritas, deduxerunt a peccatis Ecclesiam praesentem, quae est tabernaculum.

VERS. 4.---Et introibo. Sicut pontifex ad Sancta sanctorum. (CASS.) Et introibo. De laetitia finali, [Col. 0907A] pro qua laudat in tribulatione, qui supra tristis erat unde et se confortat.

VERS. 5.---Confitebor tibi in cithara. (AUG.) Qui praecepta Dei facit, et non patitur, in psalterio confitetur: qui vero facit et patitur, quod est ex inferiori natura, in cithara, quae ab inferiori resonat, sicut psalterium a superiori. In cithara. (CASS.) Ecce qui supra fuit tristi de malis saeculi, de bono intellectu sibi gaudium facit. Quare conturbas me? (Ibid.) Frequenter, et vehementer persuadet saeculi tristitiam fugiendam, quae patientiam, charitatem et spem exstinguit, et totam vitam confundit. Salutare vultus mei. (AUG.) Et alibi: Miserere mei, etc., usque ad eleemosyna, et oratio quae illis duabus alis volat ad Deum.



PSALMUS XLIII.
[Col. 0907B]

VERS. 1.---Ad intellectum. (AUG.) Non sic quaerant sibi fieri, etc., usque ad et haec non amentur. (CASS.) Distinguit beneficia Dei, quae incipientibus data sunt in mundo, perfectis in coelo.

Ut magis sit mirum relinqui praesentes, recolit praeterita.

VERS. 2.---Deus, auribus. (AUG., CASS.) Primum dicit: Deus, quod facere solet laetus vel graviter afflictus.

Audivimus. Ut major fides sit rei, ne putetur ambigua.

Patres. Non juvenes, ut videantur veri nostri, qui suis certa dicerent.

[Col. 0907C] Opus quod, etc. (Ibid.) Et si semper operetur, tamen operari dicitur, quando aliquod signum novitatis ostendit.

VERS. 4.---Sed dextera tua. (AUG.) Id est, bonus successus, quem eis dedisti. Et brachium tuum, etc. (Ibid.) Id est, fortitudo; et illuminatio, id est, sapiens consilium: quod totum fecisti ex benevolentia tua.

VERS. 5.---Tu es ipse rex meus et Deus meus. (AUG.) Tempora mutata sunt; auctor non mutatur.

VERS. 7.---Non enim in arcu meo sperabo. (CASS.) Minor virtus hominis, quia minus valet in bello.

Gladius. Major virtus, quae in bello plus creditur valere. (AUG.) Vel, gladius meus non salvabit me, sed tu, quia et in hoc saeculo salvasti, ne nos traherent [Col. 0907D] post se, et eos pudere fecisti: et ideo tunc laudabimur.

VERS. 8.---Salvasti, etc. (AUG.) Nota etiam praeterita dicta, pro futuris esse accipienda.

VERS. 10.---Nunc autem repulisti. (CASS.) Diapsalmus. Enumerat mala quae hic fecerunt boni, non tamen obliti Dei. (CASS.) Exaggerat mala, ut benevolentiam judicis impetret. Confudisti, dum hic ab iniquis habentur opprobrio. (AUG.) Haec vere futura, etc., usque ad hoc est jejunium non abstinentiae, sed luxuriae.

VERS. 11.---Avertisti. (CASS.) Pro deficientibus. Vel, averti, est hostem fugere; unde: Si vos persecuti fuerint in una civitate, fugite in aliam.

[Col. 0908A] Diripiebant. Hoc fugatis contingit, ut cadant in praedam, qui hostibus nequeunt resistere.

VERS. 12.---Dedisti nos tanquam oves escarum. (CASS.) Persistentes in fide. Hic diversi martyres, id est diversa martyrii genera: alii esca feris, alii traditi gentibus in servitutem; unde dicit: Tanquam oves escarum, ubi notatur quorumdam mactatio.

VERS. 13.---Vendidisti populum tuum sine pretio. (AUG.) Dum dantur alienigenis et nullus acquirit: quod fit ad probationem vel correctionem; vel nullus pro eis acquiritur, vel si quis, pauci tamen.

VERS. 14.---Opprobrium vicinis. (CASS.) Gravis afflictio a vicinis ingeritur, quia non transitorie dicitur, quod a circumstantibus irrogat. Derisum his qui in circuitu. (CASS.) Derisus est vox confusa laetitiae, [Col. 0908B] insultationem immoderata hilaritate denuntians. Contemptus est abjecta vilitas.

VERS. 15.---In similitudinem gentium. (Ibid.) In similitudine Christi gentibus sunt appositi, quando eos comparibus poenis affecerunt.

VERS. 17.---Exprobrantis. (Ibid.) Exprobrare est in faciem maledicere; obloqui est absenti detrahere, et dolose mordere.

VERS. 18.---Venerunt super nos. (Ibid.) Quia non erant in nobis per culpam.

VERS. 19.---Non recessit. (Ibid.) Ita quod retroiret, etsi aliquando descendit contemplatione deitatis. Declinasti. (AUG.) Semitae nostrae erant in voluptatibus et prosperitatibus saeculi: sed tulisti eas de sua via, et ostendisti arctam viam, quae ducit ad [Col. 0908C] vitam. (HIER.) Vel et declinasti, id est, opera nostra de lege tua pendere fecisti. Vel, non declinasti (alia littera), id est, non permisisti declinare et deviare semitas nostras. Semitas, id est, opera; a via tua, id est, a lege; ideo quoniam humiliasti nos.

VERS. 20.---Umbra mortis. (AUG.) Vel, haec mortalitas, umbra mortis est: vera autem mors est damnatio cum diabolo.

VERS. 21.---Si obliti sumus nomen Dei. (Ibid.) Iste est intellectus filiorum Core, qui propter haec omnia mala non obliviscuntur Deum, scientes quia Deus requiret ista.

VERS. 22.---Novit. (Ibid.) Noscere dicitur Deus et quod novit et quod te facit noscere. Novit, quoniam requiret propter te, ut tu invenias te, et gratias [Col. 0908D] agas ei qui te fecit, ut in Petro actum est, qui probavit quid posset. Propter te mortificamur. (CASS.) Non pro criminibus nostris, sed ut fides tua gentibus augeatur.

VERS. 23.---Exsurge. (Ibid.) Precatur auxilium, ut hic afflictis tempore resurrectionis subveniat. (AUG.) Hactenus non obliti; et ut perseveremus: Exsurge, quia propter te mortificamur. (AUG., HIER.) Et si sciunt Christum non dormire, et sibi resurrexisse, precantur tamen resurgere per fidem, non sibi, sed gentibus, quae putant mortuum. Si enim et illi crederent surrexisse, credentes in eum non persequerentur, sed et ipsi crederent. (AUG.) Vel exsurge, conforta.

[Col. 0909A] Obdormis. Negligere videris. Quare etsi nesciamus, tu scis quare: vel pro culpa, vel pro utilitate. Quod si pro culpa, utinam abesset; si pro utilitate, utinam adesset. Quosdam repellis, quia faciem, id est, cognitionem tuam, ab eis subtrahis: obdormis quibusdam qui gemunt de malis.

VERS. 24.---Quare oblivisceris? id est, non das spiritum fortitudinis, sine quo inopes. Et tribulationis. (CASS.) Quia eam non mitigas, etc., usque ad qui facile cedunt illicitis motibus, et haerent terrenis.

VERS. 26.---Exsurge, Domine. Hic sine dormitione exsurge ponitur, quod ad resurrectionem pertinet, in qua est spes omnium fidelium; in qua humana destruitur captivitas; per quam sumus adjuti [Col. 0909B] et liberati. In terra venter. (AUG.) Qui genua figit terrae, habet quo plus humilietur: qui vero plus humiliatur ut et venter haereat terrae, non habet ultra quo plus humilietur. Exprimit ergo nimiam humiliationem, ut quia venit ad summam, jam adsit Dei miseratio. Vel plangit eos qui sunt venter, id est, carnales, et haeserunt, id est consenserunt iniquis.



PSALMUS XLIV.

VERS. 1.---In finem, etc. (AUG.) Epithalamium, id est, laus thalami. Canticum pro commutandis et pro dilecto, id est, sponsa et sponso, scribitur filiis Core, ut venerentur. Hic enim describitur per quem commutabuntur, quia laus sponsi et sponsae hic cantatur. (CASS.) Propheta praeconia Dei se eructaturum [Col. 0909C] promittit.

VERS. 2.---Eructavit. (AUG., HIER.) Intus enim fatur Propheta, etc., usque ad antequam sit quod facturus est. Consilium vero Patris est Verbum.

Bonum. Quo omnia bona facta sunt. Dico. Id est, Verbum profero: idem hic quod prius; sed in ipso verbo omnia opera Dei esse dicit; unde: Quod factum est in ipso vita erat, ut nihil sit in opere quod non prius fuit in consilio. De hoc dicitur: Semel locutus est Deus.

Calamus. Non sono, qui transit, comparat Verbum: sed scripto, quod manet. Vel, velociter, quia non aliud post aliud, sed omnia simul in uno Verbo aeterno.

Velociter. Virtus prophetiae, quae non sub cruciatu [Col. 0909D] humano cogitat quod de arcano divinitatis aliis divulgat.

VERS. 3.---Speciosus forma. (CASS.) Incipit de laude sponsi prius a forma. Benedixit. Priora dixit Propheta ex persona Dei, haec ex sua; vel omnia ex se. Vel, eructat verbum, qui dicit Deo hymnum.

Dico opera. (AUG.) ad laudem ejus, qui ex eo. Lingua, calamus. Quia quod dico, et scribo. Vel, velociter: quia cito ventura quae scribo.

(CASS.) In labiis. Quia, eo loquente, mundus gratiam reconciliationis accepit.

VERS. 4.---Accingere. (Ibid.) Hic laudat eum a potestate; et tu talis accingere.

VERS. 5.---Specie tua et pulchritudine. Species ad [Col. 0910A] humanitatem, in qua mundo apparuit; pulchritudo ad Deitatem, qua omnia decorat.

Intende. Hominem pereuntem miseratus respice.

Prospere. Liberans homines.

Procede. De utero Virginis, ut sponsus: vel, ab his victis ad alios vincendos.

Regna. In fide hominum tuam potentiam ostende, qui semper regnasti. Et per hoc, quia et per te, et per tuos veritatem doces, qua falsitatem nostram destruis. Et quia mansuetus ferendo malos, ut quando pro inimicis oravit, sic et sui: Et quia justitiam vitae ostendit. Et quia deducet te inoffense per cursum totius vitae, vel de populo ad populum

Mirabiliter. Quia omnes mirabuntur, vel, quia miracula faciet.

[Col. 0910B] VERS. 6.---Populi sub te cadent. (AUG.) Id est multi de suis inimicis supponent se sibi, et hoc ratione vel voluntate. Hoc est quod titulus dixit: Pro his qui commutabuntur ex filiis Core.---In corda. (CASS.) Inimicorum tuorum, ut sint amici, sicut Saulus.

VERS. 7.---Sedes. (Ibid.) Hic a judicio: Sedes ad judicium pertinet. Virga. (Ibid.) Regula divinae aequitatis, quae vere recta et nunquam curvatur: haec justos regit, iniquos percutit. (AUG.) Nemo sibi multum de misericordia praesumat, blandiatur: quia virga directionis, si alios regit, alios conterit: regit spirituales, conterit carnales.

VERS. 8.---Dilexisti. (Ibid.) Vel, quia dilexisti justitiam, etc., reddita sunt haec praemia, fecit te regem, [Col. 0910C] dando nomen quod est super omne nomen.

Et odisti. Si homo iniquitatem in se odit, cum Deo facit: odit Deus iniquitatem, oderis et tu.

O Deus. (AUG.) Bis ponitur in Graeco aperte, alter vocativus, alter nominativus. Iste unctus est, ille lapis quem Jacob unxit.

VERS. 9.---Myrrha, etc. (CASS.) Hic laudat Propheta sponsum ab uxore et ornatu; primo ab ornatu. (AUG.) Myrrha et gutta. Odores bene adhibentur nuptiali thalamo, etc., usque ad id est, redemptio, per aquam baptismi. Eburneis. (HIER.) In ebore castitas, quod prius obscurum serris et limis lucidum fit, ita sancti per sectiones et attritiones diversorum suppliciorum elimati, virtutum varietate fiunt lucidi. Filiae regum. (AUG.) Terrenorum, non curantes honorem [Col. 0910D] patrum, etc., usque ad et ad semen excitandum susceperunt.

VERS. 10.---Astitit regina, etc. (CASS.) Hic ab uxore commendat sponsum. Varietate. (Ibid.) Etsi sit unitas in charitate, tamen auro, id est, doctrina Apostolorum, cocco martyrum, gemmis virginum, purpura poenitentium ornatur.

VERS. 11.---Audi, filia. (CASS.) Laus sponsae summissior, sed quadruplex, a forma, a gloria, ab adolescentulis, a prole. (AUG.) Audi, filia. Alloquitur Propheta reginam, tanquam unus de patribus. Judaei viderunt et occiderunt, tu audi Evangelium, et credendo videbis Deum: hic per imaginem, in futuro [Col. 0911A] per speciem. Vel, Audi prophetias, quae incarnationem praedixerunt, et vide impletas.

VERS. 12.---Et concupiscet rex. (CASS.) Hic laudat eam a forma.

VERS. 13.---Tyri. (CASS.) Per Tyrum, vicinam Judaeae, gentes designantur; unde mulier Chananaea Ecclesiae figura. (CASS.) Tyri, gentium, a parte totum. In muneribus. (AUG.) Ut se offerant, etc., usque ad gentes scilicet, quae sunt in angustia peccatorum.

VERS. 14.---Omnis gloria. (CASS.) A gloria sponsae, ut supra a potestate sponsi. Ab intus. (AUG.) Vel intrinsecus. Sit ergo eleemosyna in occulto, ubi Deus videt. Vel non in circumcisione manufacta, sicut in veteri lege, sed in spiritualibus. Fimbriis. (CASS.) Finis vestis significat finem mundi vel hominis. [Col. 0911B] Aureis. Non deauratis, ut supra, sed aureis, quia in fine tota perfectio est, ubi charitas invenitur plena.

VERS. 15.---Adducentur regi. (Ibid.) Hic laudatur sponsa ab amicabus, ut supra a judicio. (Ibid.) Adducentur, oportuna praedicatione. Post eam. (Ibid.) Prius unitas dicitur, post enumeratio partium est distincta, cum dicitur: Virgines et proximae.

VERS. 17.---Pro patribus tuis nati sunt tibi filii. (Ibid.) Vel pro antiquis patribus, idolorum cultoribus, nati sunt Apostoli, principes praedicationis. (AUG.) Vel post prophetas Apostoli, post Apostolos alii.

Cantatur hic psalmus de festo beatae Mariae Virginis, quia quae de Ecclesia generaliter hic dicuntur, ad Mariam specialiter referri possunt. Cantatur etiam [Col. 0911C] pro virginibus, quia ibi dicitur: Adducentur regi virgines. Et pro Apostolis, quia ubi dicitur: Nati sunt tibi filii. Item de nativitate Domini, quia ibi agitur de laude sponsi et sponsae et de nuptiis Christi et Ecclesiae, quarum desponsatio facta est in Verbi incarnatione.



PSALMUS XLV.

VERS. 1.---In finem. (CASS.) Psalmus David, alicujus fidelis de Judaea, ut sit certius testimonium.

Pro arcanis. Pro manifestatione arcanorum, quod Deus sit homo, quod salus promissa utrique populo, quod caecitas contigit in Israel, quod Apostoli transierunt ad gentes, quod pax in terra; unde: Conflabunt gladios suos in vomeres et lanceas suas in falces [Col. 0911D] (Isa. II).

Filiis Core. (CASS.) Filii crucis. De arcanis, id est, de adventu Christi loquitur.

VERS. 2.---Deus noster. (CASS., AUG.) In adventu Domini omnis spes habenda ostenditur, etiam in transitu Apostolorum ad gentes. Invenerunt nos nimis. (AUG.) Nos enim fugiebamus eas. Vel, invenerunt nos expositos per Adam. Nimis, tanto potentior qui liberat.

VERS. 3.---Turbabitur terra, et transferentur montes, etc. (CASS.) Judaea, quasi arida: sine idololatria, amaritudine gentium circumdata. Vel, mare. (AUG.) saeculum.

Cor maris. Immanitas gentium

[Col. 0912A] VERS. 4.---Sonuerunt et turbatae, etc. Contradicentes, gentes: vel Apostoli praedicando.

Et turbatae sunt aquae eorum. Ad sensum fit relatio, non ad vocem: id est, aquae maris, scilicet populi, vel doctrinae eorum, quae infatuatae sunt, coruscante doctrina Salvatoris; unde: Absorpti sunt, etc. Et haec est virga Moysi, quae devoravit virgas Magorum.

VERS. 5.---Fluminis impetus. (CASS.) Diapsalmus. Quia Ecclesia in Christo fundatur, cui gentes et regna subjiciuntur. (AUG.) Quasi dicat: Ita saevit mare; sed inter hos fluctus et sonitus non timent, qui ad illud refugium confugerunt.

VERS. 6.---Adjuvabit eam. (CASS.) Vel, vultu, id est, demonstratione auxilii sui, cum adjuvando se [Col. 0912B] indicat. Mane. In ipso boni operis principio; et hoc, diliculo, id est, per illuminationem sancti Spiritus, qui est lux quasi diei.

VERS. 7.---Dedit. Quasi magnum praemium. Vocem. Praedicationem, ad quam tremuit terrenus. Tremet metu judicis.

VERS. 8.---Dominus virtutum. (Ibid.) Breviter definit quid sit Christus. Nobiscum. Quasi: Qui misit angelos, jam ipse venit, et est nobiscum, quia nobiscum susceptor; ergo: Venite, quasi jam securos vos invito. Noster. Non nisi filiorum crucis. Deus Jacob. Qui tanta nobis dedit quanta dedit Jacob: non enim illius tantum est Deus.

VERS. 9.---Venite et videte. (Ibid.) Diapsalmus. Magnalia incarnationis. Posuit. Quasi signa, ad vocandum [Col. 0912C] populum. Prodigia. Ut de partu Virginis, et stella, et caeteris. Auferens bella. (AUG.) Quia per ejus adventum idololatria et superstitio totius orbis perit, vel, tunc temporis pro ejus praesentia orbis pacatus fuit.

VERS. 11.---Vacate. (Ibid.) Si combusta sunt arma, vacate, non habentes unde pugnetis.



PSALMUS XLVI.

VERS. 2.---Omnes gentes. (AUG.) Quasi diceret: insultant, pueri, dicentes: Calve, calve, vos omnes gentes ad quas transivit gratia: Plaudite, etc. Gentes ad quas transivit gratia, et quos in priori psalmo ad fidem vocavit, invitat ad laudem.

VERS. 3.---Excelsus. (HIER.) Potens quod vult. [Col. 0912D] Terribilis. (REMIG.) Quia judicaturus in potestate.

VERS. 4.---Subjecit populos nobis. (CASS.) Hoc hominibus fidelibus convenit, quibus omnes extrinseci subjecti sunt, vel, sibi subjecit nobis associandos. Populos, Judaeos. Nobis. (Ibid.) Universali scilicet Ecclesiae; hoc dicere convenit omnibus fidelibus, quibus extrinseci subjecti sunt. Sub pedibus. (Ibid.) Per pedes, praedicatores accipe, quibus populi subjecti sunt. (AUG.) Sub pedibus. Sic est exaltata Ecclesia, ut nondum credentes sub pedibus habeat.

VERS. 5.---Elegit nobis, etc. Vel in persona Apostolorum, elegit nobis dare haereditatem suam, multorum populorum, ut colamus eam, gladio praedicationis corda eorum ferientes, et malitiam destruentes. [Col. 0913A] Haereditatem. (AUG.) Coelestis haereditas, pulchritudo est Christiani populi, in qua speciosus erit fulgens ut sol, qui nunc est abjectus. Speciem Jacob quam, etc. Id est, similes Jacob vel signatos per Jacob, qui terrena dant pro coelestibus, ut Jacob fecit, quod fuit gratia Dei, quia eum dilexit, Esau reprobato.

VERS. 6.---Ascendit. (CASS.) Diapsalma ascensio et regnum Dei describitur, unde instanter monet psallere. In jubilo. (AUG.) Gaudium admirantium Apostolorum, etc., usque ad quod nec taceri potest, nec exprimi valet.

VERS. 7.---Psallite. (CASS.) Operibus laudate: valde est salutare quod tam crebro repetitur, quia Deus est qui creat, et rex creata gubernans.

VERS. 8.---Omnis. (Ibid.) Non ut Jupiter Cretae, [Col. 0913B] Mars Thraciae. Sapienter. Docet quomodo sit psallendum. Olim sine sensu psallebant, dum lapides colerent. (AUG.) Nemo sapienter facit quod non intelligit.

VERS. 9.---Regnabit. (Ibid.) Modo impleta est haec prophetia: Deus sedet super sedem sanctam. Sedem sanctam. (AUG.) Throni, Virtutes, et sancti.

VERS. 10.---Principes populorum. (CASS.) Primitivi omnium gentium convenerunt credendo in Christo, quia, expulsis Judaeis, gentes in filios Abrahae succedunt, habentes promissionem, quia Judaei superbierunt. (HIER., CASS.) Vel dii fortes, Apostoli scilicet, quos neque mors, neque vita separabit a charitate Christi. Elevati, miraculis et doctrina.



PSALMUS XLVII.
[Col. 0913C]

VERS. 1.---Psalmus vel laus cantici filiis Core secunda, etc. (AUG.) Primo die, fecit Deus lucem, etc., usque ad de qua hic cantatur filiis Core. (CASS.) De fundatione civitatis, quam commendative describit. (AUG.) Commendat civitatem, etc., usque ad a stabilitate aeterna.

VERS. 2.---In monte sancto, etc. (Ibid.) Hic est mons ille, etc., usque ad super quem fundata est Ecclesia.

VERS. 3.---Fundatur exsultatione. (HIER.) Quasi dicat, quae prius maledictionibus subjecta, etc., usque ad ipse est Christus, qui per universam Ecclesiam gaudia dilatat. Mons Sion latera. (AUG.) Quicunque [Col. 0913D] alicui haerent, latera ejus dicuntur, etc., usque ad item ab aquilone pandetur omne malum, etc.

VERS. 4.---In domibus. Vel, in gradibus, id est, secundum gradus meritorum, quia in singulis distinctim dabit cognitionem sui. Cum suscipiet eam. Tutandam, et quid opus est? Quoniam reges contra. Sed videntes per fidem, sic scilicet quod tam digna est haec civitas admirati sunt, etc.

VERS. 5.---Reges. (AUG., CASS.) Principes Judaeorum. Congregati. Ab Herode sciscitante locum nativitatis. Convenerunt. Concorditer dicendo: In Bethlehem Judae secundum Scripturas.

VERS. 6.---Videntes. Quae in prophetis legerant. Admirati sunt. De tanta gloria, non leviter vel otiose. [Col. 0914A] Sed conturbati. Pro peccato, et Commoti sunt. Ad fidem, et tantus fuit pavor, ut corpus tremeret.

VERS. 7.---Ibi dolores ut parturientis, Poenitentiae, videntes ita; sed:

VERS. 8.---In spiritu vehementi, Herodis. Conteres naves-Tharsis. Quia, in Tharso, Ciliciae naves quae Magos transposuisse in patriam suam credebantur, confractae sunt ab Herode. Tharsis. (AUG.) Cilicia regio a Tharso, etc., usque ad decursis omnibus concludit. Ergo:

VERS. 9.---Sicut audivimus. In civitate Domini virtutum, quia ibi custodes angelos deputat. Repetit. In civitate Domini virtutum, in civitate Dei nostri. Id est, Catholica Ecclesia, ne sibi hoc nomen conventus haereticorum usurpet. Ne autem putetur temporalis, [Col. 0914B] addit: Deus fundavit eam in aeternum. Non ad horam, ut prius tabernaculum Moysi

VERS. 10.---Suscepimus, Deus, misericordiam tuam. (CASS.) Agens gratias de adventu Christi, monet de gradibus Ecclesiae distribuendis, per quos Salvator possit agnosci. In medio templi. Jerusalem: gravius accusantur, qui contemnunt eum, qui in medio eorum conspectus est. Per hoc notatur incarnatio Christi, qui secundum quod homo, praesentatus est in templo.

VERS. 11.---Dextera. (CASS.) Hac parte justi locantur.

(AUG.) Suscepimus, Deus. Quo ordine fundata, vel quod audivimus et vidimus. Templi tui. (Ibid.) Id est, populi non sucipientis misericordiam, qui multis: [Col. 0914C] ut nulla videantur esse grana, sed tamen nonnulla, quia secundum nomen. Secundum nomen. (CASS.) Quod ubique diffusum est, quia nullus est, et si nesciat cultum, qui huic nomini non se subjiciat. Vel secundum nomen. Hoc est, sicut reverentia tui nominis, etc., usque ad tua propitiatio justificavit multos, qui omnes laudant.

VERS. 12.---Laetetur. (AUG.) Etsi laborent justi inter spinas, etc., usque ad eorum est modo colligere, Dei est separare. Mons Sion et exsultent. (CASS.) Ecclesia, quae est in speculatione populi. Filiae Judae propter judicia tua, Domine. Sanctae feminae. Per Judam, gens earum ostenditur, quae est propter Christum, qui de Juda, et hae exsultent, ut in utroque sexu Ecclesia sit. (AUG.) Causa laetitiae judicia [Col. 0914D] futura, ubi se sciunt ad beatitudinem venturas. Qui intus sunt, laetentur; vos qui extra, circumdate.

VERS. 13.---Circumdate. Honores exhibendo. Complectimini eam. Charitate. Narrate in turribus ejus. Ponite corda vestra. (CASS.) Praedicate aliis in concordia Apostolorum, etc., usque ad ne per laetitiam remissi lentescant.

VERS. 14.---Virtute ejus. (AUG.) Virtus civitatis charitas est, quam nihil vincit; unde Salomon: Dilectio fortis est ut mors. (CASS.) In virtute Ecclesiae monet ponere corda. Distribuite domos ejus, ut enarretis in progenie altera. Id est, officia distincta, etc., usque ad quem primum Dominus elegit.

VERS. 15.---Quoniam hic est, etc. Hoc est quod [Col. 0915A] narrandum est, brevis sententia, sed quae omnia concludit. In aeternum, contra illos qui temporales homines Deos faciebant.



PSALMUS XLVIII.

In finem, psalmus, etc. (CASS.) Agit Propheta de amatoribus mundi, et Christo redemptore, non illorum, sed contemptorum mundi, ut dejectus in mundo non appretietur elatos. (AUG.) Qui colunt Deum, etc., usque ad attentos facit ad nova et ad ingentia.

VERS. 2.---Odite haec, omnes gentes. (CASS.) Nullum excipio, etc., usque ad quando scilicet separabuntur zizania a tritico, oves ab haedis.

VERS. 3.---Quique terrigenae. ((AUG.) Nulli sermonem subtraho, audiat haeres terrae, propter judicium: [Col. 0915B] justus, propter regnum.

VERS. 4.---Os meum loquetur. (CASS.) Commendat dicenda. Sapientia ad divinas res, Prudentia ad mores instruendos; in his duobus omnis sermo divinus indicatur.

VERS. 5.---Inclinabo. (HIER.) Humiliabo me veritati intus loquenti, quae docet loqui in parabolis, ne omnibus pateat.

VERS. 6.---Cur timebo. (CASS.) Incipit narrare quae promisit, dicens quod Christus non redimet impios; hic propheta, in sua persona generalem agens causam, quaerit causam damnationis et timoris malorum, quae est iniquitas. (AUG.) Cur timebo? quasi non est quod timeam, cum iniquitatem vitare sit in mea potestate; pro qua tantum timebitur in die [Col. 0915C] novissima, quae erit mala damnatis, non justis. Calcanei. (Ibid.) Alludit verbis, etc., usque ad id est, opprimet et timere faciet.

VERS. 7.---Qui confidunt. Hi, scilicet, qui confidunt, etc., usque ad in quibus adeo stulti sunt.

VERS. 8.---Frater non redimit. Si frater, id est Christus, non redimit, etc., usque ad quia talis non dat Deo placationem.

VERS. 9.---Et vivet adhuc. (Ibid.) Post finem vitae, vivet secundum animam, quia non peribit anima cum corpore, sed dolori salvabitur, usquequo accepto corpore utrinque crucietur.

VERS. 11.---Non videbit. (Ibid.) Id est non intelligit, etc., usque ad cum sapiens transit vitam. Vel, insipiens. (Ibid.) Qui non attendit. Stultus. Qui, si attendit, non [Col. 0915D] cavet. Divitias (CASS.) Propter quas fecerunt mala. Suas: quae non secundum Deum.

VERS. 12.---Vocaverunt nomina sua. (AUG.) Haeredes, qui ad sepulcra mortuorum inebriant se in memoriam eorum, sed nec gutta pervenit ad linguam in inferno ardentis.

VERS. 13.---Et homo cum. Et tam in hoc, quam in caeteris, homo non intelligit; vel, inde non est accusandus Deus, non intellexit suam dignitatem, non intelligenter egit, sed comparatus, amissa ratione, jumentis, non in alia re, sed in sapientia.

VERS. 14.---Haec via. (CASS.) Hic jam omnia dicta colligit, in unum. Via, id est, vita, quia ducit ad mortem. Scandalum. Stimulus et dolor, etc., usque [Col. 0916A] ad: Populus hic labiis me honorat, cor autem eorum longe est a me. In ore suo complacebunt. (AUG.) Cum tales sint, etc., usque ad et pejores sunt apertis malis.

VERS. 15.---Sicut oves. (CASS.) Diapsalmus. Quae impiis angustia reddenda. Se jactant, sed mihi jam constat quod in inferno positi sunt. Oves, amissa lana, manent, sic in istis, sine consumptione substantiae, poena invenit quod cruciet. Mors. (AUG.) Ut Christus vita, ita diabolus mors; qui pastor est eis, ut ovibus, quas trahit ad pascua mortis. Depascet. (CASS.) A similitudine jumentorum, etc., usque ad de poena ad poenam ducet. In matutino. (AUG.) Quia modo nox, dum non apparent merita justorum, et quasi felicitas nominatur impiorum. Veterascet in [Col. 0916B] inferno a gloria eorum, etc. (AUG.) Quantam visus est habere gloriam, etc., usque ad: A gloria sua expulsi sunt.

VERS. 17.---Ne timueris. (CASS.) Diapsalmus. Admonitio, ne timeantur potentes, qui omnia cum luce relinquunt. Cur enim haec peccatoribus permissa sint, communis querela est. Dives factus. Haec enim et abjecti habent. Gloria. In honoribus saeculi. Domus. Quia non solum ipse, sed omnes qui ad eum pertinent.

VERS. 19.---Benedicetur. (Ibid.) Non de bono actu, sed de deliciis benedicetur, favore luxuriantium, qui inter epulas pastoribus bene optant. Confitebitur tibi cum benefeceris ei. (AUG.) Despecta confessione, quam prosperitas facit; sed illa est [Col. 0916C] magni meriti, quam non tollit vis doloris.

VERS. 20.---In progenies patrum. (Ibid.) Qui patres sequuntur pessimos, eorum societate damnandi sunt.

Et homo. (CASS.) Iterat deformitatem hominis ut malus a malo quiescat.



PSALMUS XLIX.

VERS. 1.---Psalmus Asaph. (HIER.) Asaph, Latine congregatio; Graece, synagoga, quae fidelis hic loquitur, quae Christum exspectat, per quam magis confutantur increduli Judaei. (CASS.) Asaph, vocem Dei inducturus de mutatione sacrificiorum, prius agit de utroque adventu per primum invitans, per secundum terrens. Deus Deorum. (CASS.) Ne quis mediocriter [Col. 0916D] de incarnatione aestimet, etc., usque ad nuncupative, ut falsi dii, Jupiter, Venus. Locutus est, et vocavit terram. (AUG.) Per se, per praecones. A solis ortu usque ad occasum. (CASS.) Quasi dicat, etc., usque ad: exibit de Sion lex, et Verbum Domini de Jerusalem.

VERS. 2.---Ex Sion, species decoris ejus, etc. (AUG.) Coepit decus Evangelii, etc., usque ad ut testes essent in Jerusalem et in tota terra.

VERS. 3, 4.---Ignis in conspectu ejus exardescet et in circumitu ejus. (Ibid.) Ante eum praeibit; poena ergo terreat, quos praemia non invitant, etc., usque ad malos comitabitur ad inferos. Tempesta valida. Advocabit coelum desursum, et terram. (CASS.) Non ventus, etc., usque ad prius omnes communiter vocavit, [Col. 0917A] tunc vocabit ut discernat. Discernere populum suum. (AUG.) Primo commistos vocavit a solis ortu usque ad occasum, tunc autem ut discernat.

VERS. 5.---Congregate illi sanctos ejus. (Ibid.) Videns Propheta futura, etc., usque ad de malis dicitur, de quo non implevit manum suam. Qui ordinant testamentum ejus super sacrificia. (Ibid.). Novum Testamentum super Vetus, etc., usque ad qui pluris habent opera charitatis quam sacrificia pecudum.

VERS. 6.---Et annuntiabunt coeli justitiam ejus, etc. (Ibid.) Jam coeli nuntiaverunt nobis hanc justitiam Dei, etc., usque ad et si nunc permista, quia Deus est judex justus.

VERS. 7.---Audi, populus meus, etc. (CASS.) Vox Christi, ut, relictis sacrificiis pecudum, fiat sacrificium laudis. (AUG.) Vel, repetit sub alio verbo, Audi [Col. 0917B] sicut Israel, id est, sicut videns Deum, et Testificabor, haec, scilicet, Deus tuus ego sum.

Deus tuus. (AUG.) Prius dicit simpliciter: Sum Deus. Et postea dicit: Sum Deus tuus. Quasi diceret: Etsi non sum Deus tuus, tamen sum Deus. Bono enim meo sum Deus, malo autem tuo non sum Deus tuus. Sum. (CASS.) Esse est proprium Deitatis. Audi, Israel. (Ibid.) Quasi diceret: Si es Israel, id est, si me vides, audire non negligis. Deus ille generalis, Deus tuus proprie.

VERS. 8.---Holocausta autem. (AUG.) Si anima inflammatur, et membra in usum suum rapit, ne serviant cupiditati: unde praecipitur in Levitico, ut adipem cum renunculis offerant, quibus interna [Col. 0917C] charitas signatur.

VERS. 9.---Non accipiam, etc. (CASS.) Etsi sic feceris: Non accipiam de domo tua vitulos, quasi significatos acciperem, non illos de domo. Quoniam meae: ac si diceret, quia non sunt tua, sed mea. Quoniam meae sunt, etc. (AUG.) Mea sunt quae non possides, indomita, scilicet: Ferae silvarum, jumenta, boves, etc. (CASS.) His similitudinibus figurat Ecclesiam, etc., usque ad: Carnes taurorum non vult in sacrificiis, sed in pauperibus.

VERS, 11.---Cognovi omnia volatilia. (AUG.) Cum illo sunt omnia, cognitione quadam ineffabilis sapientiae.

VERS. 12.---Si esuriero, non. (Ibid.) Si haec datis forsitan esurire putatis, quod est insania?

[Col. 0917D] VERS. 13.---Nunquid manducabo carnes taurorum? Olim haec sacrificabantur, non ideo quod Deus inde delectaretur, sed ne daemonibus offerentur, et tantum Deo sacrificabantur, in quibus erat aliqua significatio.

Immola Deo. (CASS.) Non dicit mihi, sed de se, quasi de alio ut et post: Peccatori autem dixit, Deus, non ego.

VERS. 15.---Tribulationis. (AUG.) Nostra tribulatio proprie est timore salutis, non carnalium.

VERS. 16.---Peccatori autem. (Ibid.) A quibus sacrificium velit, ubi peccatori suae nequitiae imputantur

[Col. 0918A] (CASS.) Haec populo suo dixit, etc., usque ad Non enim lectio negatur corrigendis.

VERS. 17.---Tu vero odisti. (Ibid.) Tu vero ore dicis, sed facto negas disciplinam: si corrigo, murmuras.

Furem, currebas. (Ibid.) In his omnia tonat vitia; a parte totum, vel furem sani intellectus Scripturae. Adulteris. Qui ponunt falsum, auferendo verum.

VERS. 19.---Os tuum abundavit, etc. (Ibid.) Accusat conscientiam, et linguam, etc., usque ad non casu alii derogat, sed studio.

VERS. 20.---Sedens. (Ibid.) Quod transiens vel stans facit, non cum voluntate facit. Fratrem. (Ibid.) Omnem hominem. Et adversus filium matris, Ecclesiae, cui charitate jungimur. Ponebas scandalum, haereses vel alia quibus innocens capiatur.

[Col. 0918B] Loquebaris adversus. (AUG.) Dum detrahit qui doctus videtur, etc., usque ad validioris doctrinae cibo.

Tui similis. (CASS.) Consentiendo malis.

Statuam contra tuam. (AUG.) Quod post dorsum posuisti, ante faciem ponam.

VERS. 22.---Rapiat. (CASS.) Deus ad poenam, et non sit qui eripiat. Quando diabolus rapit, Deus eripit; sed cum Deus rapit, nemo valet liberare.

VERS. 23.---Sacrificium laudis. (CASS.) Non quod scelerati cantant, sacrificium laudis, non animalium. Et haec est via ad Deum, scala Jacob, qua angeli, id est, fideles, ascendunt ad laudem divinitatis, et descendunt ad laudem humanitatis. Illic iter quo, etc. (Ibid.) In sacrificio laudis. Salutare Dei. (AUG.) Christus, qui cum gratia venit, quem novit, qui aliquid [Col. 0918C] alii quam gratiae Dei attribuit.



PSALMUS L

VERS. 1.---In finem psalmus. (CASS.) Arguente Nathan, rex non erubuit peccata publice confiteri, etc., usque ad quae a Deo valet poenitentibus. David. (AUG.) Proponitur in exemplum, non cadendi, sed, etsi cecideris, resurgendi ne desperes. (CASS.) Prima est deprecatio, etc., usque ad plena praestatur peccatorum remissio.

VERS. 3.---Miserere mei, Deus. (Ibid.) Hic poenitentialis psalmus, etc., usque ad quia praevidit per hunc psalmum plures perituros. Secundum magnam misericordiam tuam. De gravi peccato desperandum [Col. 0918D] esset, nisi magna misericordia esset. Magna non potest diffiniri quanta sit. Magnam misericordiam. (Ibid.) Magna misericordia Deum de coelo deposuit, etc., usque ad cum secundum se rogatur Deus ignoscere? Miserationum, etc. (CASS.) Per misericordiam et miserationem petit. Et est misericordia in natura, miseratio in effectu.

VERS. 4.---Amplius lava me. (CASS.) Quem modum delendi velit, subdit: Munda me, etc. (HIER.) Sic lava ut mundes, lavantur enim quaedam, quae tamen non sunt pura.

VERS. 5.---Quoniam iniquitatem. (AUG., CASS.) Cujus misericordiam petit ut ignoscat, quia scit justum ut peccata puniat, subdit: Tu ne punias, quia [Col. 0919A] ego punio. Quoniam iniquitatem meam, etc. Contra me. (AUG.) Post tergum peccatum habuit, cum rex sententiam in divitem, qui rapuit ovem pauperis dedit, oblitus sui.

VERS. 6.---Tibi soli peccavi. (HIER.) Solus enim ille juste punit, qui non habet in se, quod reprehendatur, hic est inter homines solus Christus. Tibi soli. (CASS.) Quia rex omnibus superior, tantum a Deo puniendus est. Coram te. Quia ubique esse scit, unde se arguit, quia eo praesente peccare non erubuit. Ut justificeris, etc. Cujus verba non transeunt, sed implentur. Vincas cum judicaris. Deus tantae justitiae est, etc., usque ad ut vincat inter se et eum, si judicentur.

Tibi soli. (AUG.) Christo nullum habenti peccatum, [Col. 0919B] etc., usque ad eo quod tam graviter Deum offenderat. Et vincas. (AUG.) Vel adeo justus es, ut vincas diabolum, et mortem, et Judaeos, cum judicaris: et in judicio, quo judicatus es.

VERS. 7.---In iniquitatibus. (CASS.) Minuitur invidia peccati, etc., usque ad de uno arguitur et omnia confitetur.

VERS. 8.---Ecce enim, etc. (AUG.) Sic misericordiam dat, ut servet veritatem, ut nec peccata sint impunita ejus cui ignoscit. Ignoscit enim seipsum punienti. Misericordia ergo etiam est quod homo liberatur; veritas quod peccatum punitur. Veritatem, etc. (CASS.) Quia in confitendo, veritatem dixit, quam Deus super sacrificia quaerit, supplicat sibi subveniri. Incerta et occulta. (AUG.) Sunt et occulta quod [Col. 0919C] talibus, etc., usque ad unde magis a peccato erat sibi cavendum. Occulta. (CASS.) Ex auctoritate manifestantis, confidentia ablutionis et dealbationis.

VERS. 9.---Asperges me. (CASS.) Secunda est confidentia misericordiae Dei, quae multum est utilis: ne subrepat desperatio, quae omnibus peccatis gravior est. Hyssopo. (Ibid.) Immolato sanguine intincta, super corpus leprosi aspergebatur, significans sanguine Christi maculas peccatorum abluendas. (AUG.) Hyssopus herba humilis, etc., usque ad in quibus est inflatio, sic humilitas superbiam. Super nivem. (Ibid.) Incomparabiliter: unde et in monte vestis Christi fulsit sicut nix.

VERS. 10.---Auditui meo. (AUG.) Nota humilem. Audiam te, etc., usque ad et quia jam humilis jam [Col. 0919D] exsultant ossa humiliata.

VERS. 11.---Averte. (CASS.) Ex confidentia securus, petit deletionem omnium peccatorum et plenam restitutionem.

VERS. 12.---In visceribus meis. (Ibid.) Unde adulterium exiit. In utrisque partibus, anima et corpore remedium curationis petit, quia in eis peccavit. Sic desiderat expiari, ut videatur nil tale ultra velle committere.

VERS. 13.---Ne projicias me a facie tua. (CASS.) A peccatis faciem averte, sed non me a facie tua, unde lumen et sanitas veniat.

VERS. 14.---Spiritu principali. (AUG.) Notant hic quidam Trinitatem in Deo, qui est spiritus, cum [Col. 0920A] non corpus; per spiritum rectum, Filium; Spiritum sanctum, suo nomine, per spiritum principalem, Patrem. (CASS.) Spiritum prophetiae qui sibi omnibus pretiosior est, robur solum petit non auferri, tacens de caeteris.

VERS. 15.---Docebo. (Ibid.) Quid restitutus persolvat; prius plorans, jam fit doctor.

VERS. 16.---De sanguinibus. (Ibid.) Quia multa sunt carnalia peccata, etc., usque ad quae de corruptione carnis et sanguinis veniunt. Justitiam tuam. (Ibid.) Justitiam laudat, cum pietati deberet gratias agere; sed et justitiae fuit confitentem suscipere; et hae duae res semper in judicio Domini adjunctae sunt.

VERS. 17.---Laudem tuam. (AUG.) Quod me creasti; [Col. 0920B] quod peccantem non reliquisti; quod confiteri monuisti; quod mundasti.

VERS. 19.---Sacrificium Deo. (CASS.) Quod illo tempore pro expiatione ponebatur. Contribulatus (Ibid.) Laetus et lascivus spiritus obligat peccato. Sequitur hujus sacrificii promissio: Cor contritum.

VERS. 20.---Benigne fac. (Ibid.) Jam gaudens, de aedificatione Jerusalem prophetat, ubi sacrificium justitiae. Muri. (Aug.) Munimenta immortalitatis nostrae construantur in fide, spe, et charitate.

VERS. 21.---Tunc acceptabis sacrificium. (Ibid.) Modo sacrificium pro iniquitate, etc., usque ad tunc justitia erit sacrificium, oblationes minores sancti, holocausta, perfecti.

[Col. 0920C] Tunc imponent. (CASS.) Sacerdotes, vitulos innocentes, etc., usque ad fideles pro tuo nomine patientes, tibi erunt grati. Altare. (AUG.) Coelestem Jerusalem.



PSALMUS LI.

In finem pro, etc. (HIER., AUG.) Doeg prodidit David, etc., usque ad Non est hic oratio pro malis, sed prophetia quid sit eis futurum.

VERS. 2.---Doeg. (CASS.) Adversarius David significat Antichristum, qui totum orbem movebit; qui veniet per signa, et miracula ante adventum judicii, et auxilium a Saule, id est, a diabolo petens, nuntiabit venisse David, id est, Christum in domum Achimelech, id est, ad Ecclesiam, quae est regnum [Col. 0920D] Patris.

Abimelech. (HIER.) Dicit, in Hebraeo Achimelech, etc., usque ad ergo Abimelech patris mei regnum, et significat Judaeos.

VERS. 3.---Quid gloriaris in malitia, etc. (CASS.) Prima est invectio in Doeg, ut fideles corroboret, contra Antichristum et ejus complices.

VERS. 4.---Cogitavit. (Ibid.) Levis mens, praeceps dictio, non ante cogitat quam loquatur, unde: In ore stultorum est cor eorum.

Sicut novacula, etc. (Ibid.) Quae dum promittit innovationem, incidit ita ille dolosus, Antichristus scilicet, beatitudinem, et occidit.

VERS. 5.---Dilexisti malitiam, etc. (CASS.) Non deserit [Col. 0921A] malum, qui diligit super benignitatem; et si benignitas tangit animum, refugit.

VERS. 6.---Lingua dolosa. (Ibid.) Id est, dolosa verba fallaciae ministra, aliud in corde gestantium, aliud in ore promentium.

VERS. 7.---Propterea Deus. (CASS.) De celeri fine iniqui. Et radicem tuam de terra viventium. (AUG.) Radix nostra charitas est, etc., usque ad hic enim pulvis, quem projicit ventus a facie terrae. (Ibid.) Radix mali cupiditas, quae non fructum parit in terra viventium. Vel, loquitur de Antichristo, cujus radix ministri, qui cum eo nihil habebunt cum sanctis.

VERS. 8.---Videbunt justi. (Ibid.) Pro dejectione ejus irrisio. (Ibid.) Videbunt justi. Quid malis sit, etc., usque ad quia plus omnibus aliis malis fideles [Col. 0921B] decipiet.

VERS. 10.---Ego autem, etc. (Ibid.) Quomodo contra eum bonus se habeat. (CASS.) Hucusque vituperatio illius, hic laus contrariae partis: ecce perfecta demonstratio. Oliva fructifera. (AUG.) Populus Dei oliva, unde fracti sunt superbi rami, id est, Judaei, et insertus est oleaster de gentibus. (CASS.) Oliva fructifera, de cujus germine Dominus Christus effloruit, qui spirituali oleo perunctus est prae consortibus suis.

In aeternum et in saeculum saeculi. (AUG.) Quod dixit in aeternum, repetit in saeculum saeculi: ut repetendo confirmet, quam fundatus est in amore regni coelorum.

[Col. 0921C] VERS. 11.---Fecisti, et exspectabo nomen. (Ibid.) Praedicta scilicet, quod sim oliva, quod speravi in misericordia in aeternum.



PSALMUS LII.

VERS. 1.---In finem pro, etc. (CASS.) Intellectus David prophetae, etc., usque ad hic de adventu judicii. (AUG.) Vel pro mahalath, etc., usque ad consolatio in fine psalmi.

Dixit insipiens. (Ibid.) Increpatio malorum.

(Ibid.) Insipiens, omnis qui male vivit, etc., usque ad ille dicit, non est Deus.

VERS. 3.---Deus de. (CASS.) Vel de coelo, id est, per sanctas animas admonuit, ut videat, etc. Si est, etc. (Ibid.) Aut si non intelligit, si saltem est requirens [Col. 0921D] intelligere Deum.

VERS. 4.---Omnes declinaverunt. (Ibid.) Congruus ordo. Prius declinant; tunc inutiles; inde non est qui faciat bonum.

VERS. 5.---Nonne scient. (Ibid.) Comminatio malorum per finem. (AUG.) Minatur illis, etc., usque ad. Sed merito hoc eis, quia:

VERS. 6.---Deum non invocaverunt. (Ibid.) Consolatur gementes, ne prosperantes imitentur, quia Deum non invocaverunt, unde cito perituri sunt, consolatio fidelium. Ossa eorum qui hominibus placent. (CASS.) Boni sibi displicent, dum carnem castigant: placent mali.

Confusi sunt. (Ibid.) Id est, confundentur, separabuntur, [Col. 0922A] ut generaliter legatur de omnibus malis, sed Israel salvabitur.

VERS. 7.---Quis dabit ex, etc. (AUG.) Salus autem parturienti Ecclesiae.



PSALMUS LIII.

VERS. 2.---Ziphaei. (HIER., AUG.) Florentes interpretantur, etc., usque ad monet in adversis Deum laudare.

VERS. 3.---Deus, in nomine. (AUG.) Inter Ziphaeos orat. (AUG., HIER.) Hic salva in nomine, post non timeo judicari in virtute. (AUG.) Deus in nomine, verba Ecclesiae latentis inter Ziphaeos, cujus bonum intus est, et merces occulta, alii aliis petunt liberari: ego in tuo nomine.

VERS. 4.---Deus, exaudi. (CASS.) Item Deus, nomen [Col. 0922B] potentiae, repetit ne tardet auxilium. Percipe, (AUG.) Ziphaei ea etsi audiunt, non tamen intelligunt, qui non nisi temporalia noverunt.

VERS. 5.---Alieni. (AUG.) Ziph viculus erat, qui pertinebat ad tribum Juda, unde Ziphaei.

VERS. 6.---Ecce enim. (CASS.) Diapsalmus. Quid sibi et Ziphaeis faciat Deus unde solvit laudes. Adjuvat. (AUG.) Quod ipsi nesciunt inter quos lateo; sed hoc quod me adjuvat viderent, si Deum ante oculos ponerent.

VERS. 7.---Averte mala inimicis. (Ibid.) Vel averte, pro convertendis praecatur: et haec est hostia quam pro liberatione solvit. In veritate. (AUG.) Vel secundum aliam litteram: In virtute, perde quos [Col. 0922C] in tua infirmitate tolerasti. Voluntarie sacrificabo. (Ibid.) Quia propter se, non propter aliud, quod ab eo velim. Qui propter aliud laudat, ex necessitate laudat; si illud haberet, non laudaret. Mihi autem, et quae dedit propter dantem placent.



PSALMUS LIV

VERS. 1.---In finem in carminibus. (AUG.) Intellectus. Magna cura debet intelligere Ecclesia, etc., usque ad qui pro molestis civium fugit in solitudinem.

VERS. 2.---Exaudi, Deus, orationem meam. (CASS.) Oratio, praemissa contra mala, vel fluctus saeculi. Ne despexeris deprecationem. (Ibid.) Si enim Deus dat temporalia alicui petenti, ejus tamen oratio ei non est accepta, quia caret debito fine.

[Col. 0922D] VERS. 3, 4.---In exercitatione, etc. (AUG.) Omnis malus vivit, vel ut corrigatur, vel ut per eum bonus exerceatur. Conturbatus sum a voce inimici. (AUG.) In ipsa pugna, dum et inimicos vult diligere, et abundante militia incipit odisse, et ita incipit in fluctibus mergi. (HIER.) Conturbatus. Vel, conturbatus sum a voce inimici, qui me Samaritanum et daemonium habentem dicebant.

VERS. 5.---Cor meum conturbatum. (CASS.) Lege carnis, animus turbatur in me, non exit a me

VERS. 6.---Timor et tremor. (Ibid.) Proprietas mortis est, ut eam prius timeamus, unde contremiscamus. Contexerunt me tenebrae. (HIER.) Tenebrae sunt mali homines, qui persequuntur Ecclesiam, [Col. 0923A] et qui contegunt ipsam: qui odit fratrem, in tenebris est.

VERS. 7.---Quis dabit mihi pennas sicut? (AUG.) Sed in hac infirmitate quid ait? Quis dabit mihi pennas? Vult ad tempus separari a tot scandalis, ne peccata infirmus augeat manens inter ea. Sicut columbae, etc. (Ibid.) Non sicut corvo, etc., usque ad sed manere necesse est propter vos, et sic est meritum ex desiderio.

(CASS.) Columba. Vel columba emissa inveniens lutosa ad arcam reversa, sic Christus inveniens lutosa corda Judaeorum avolavit ad gentes.

VERS. 8.---Ecce elongavi. (CAS.) Illud tangit, quod Christus vitabat, persequentes, ut occasionem irae demeret, et manebat in desertis orans: in quo [Col. 0923B] docebat nos in secreto conscientiae orare et quiescere, cum a malis premimur. Et mansi in solitudine, gentium; unde: Laetetur disertum, et floreat tanquam lilium. Et alibi: Laetare, sterilis, quae non paris (Isai. XXXV. Ibid. XXXIV).

VERS. 9.---Exspectabam eum. Diapsalmus. Jam in solitudine salvus sperat auxilium Dei, et imprecatur civibus. (CASS.) Exspectabam (ut ex persona Christi legatur) in solitudine, non ex me securus praesidium patris sustinui, qui salvum me fecit a pusillanimitate spiritus, ne caderem vel cederem malis in passione, a tempestate ne irascerer.

VERS. 10.---Praecipita. (CASS.) Ne muniant cogitationes machinando. Divide. (Ibid.) Ne sit superba unitas, ne malitia habeat effectum. In civitate. Haec [Col. 0923C] est civitas de qua per prophetam Dominus: Ego Deus et non homo, et civitatem non ingredior. Est tamen alia, quam Deus inhabitat, de qua dicitur: Non potest abscondi civitas supra montem posita.

VERS. 11.---Et labor in medio ejus, etc. (AUG.) Jam labor in medio, quia iniquitas: quies autem in humilitate.

VERS. 12.---Usura, etc. (Ibid.) Quia plus exigit in injuria. Vel qualibet re, quam accepit, non dimittit, ut sibi dimittatur.

VERS. 13.---Quoniam si inimicus. (CASS.) Exprobratio Judae, dum ex persona Christi legitur; vel, hucusque de apertis inimicis egit Ecclesia, jam nunc de occultis. Abscondissem me forsitan ab eo, etc. (Ibid.) Magna patientia ita locum daret [Col. 0923D] verbis, ut se absconderet ne videret adversarium.

VERS. 14.---Tu vero, homo. (AUG.) Olim, quia aliquando bonum consilium dedisti. Unanimis. (CASS.) Quia inter Apostolos fuit dux, ad castella et vicos praemissus. Notus, quia praescivit traditorem, ut sic Christus specialiter contra Judam loquatur.

(HIER.) Vel sic, generaliter contra quemlibet virum Judaicum, etc., usque ad legis instituta vel buccellam. Unanimis. (AUG.) Qui aliquando bene monuisti; Dux: feci te ducem super populum meum. Notus, de eadem gente.

Notus meus. Qui simul. (Ibid.) Qui in eadem Ecclesia mecum fuisti.

[Col. 0924A] VERS.15.---Cibos. (CAS.) Corporales, qui solis iniquo poterant esse dulces. Solet vir iniquitatis comessationibus mitescere, unde huic gravior culpa.

VERS. 16.---Veniat. (Ibid.) Sicut supra apertis, ita hic occultis imprecatur. Et ne putetur unus de quo agebat, communicat poenas Judaeis, id est, communiter Judaeis cum aliis imprecatur.

(AUG., HIER.) Veniat mors. Tangit hic initium schismatis, etc., usque ad et loquitur in eadem voce Christus et Ecclesia.

(AUG.) Veniat: Ut super illos, qui initium schismatis fuerunt et sese superbi separaverunt, venit nova mors; aperuit enim terra, et vivos absorpsit. Descendant in infernum viventes. (Ibid.) Ut duces terra absorpsit, etc., usque ad ita hi scienter peccantes [Col. 0924B] descendunt. Viventes. (Ibid.) Scientes quia pereunt, et tamen pereuntes terrenae cupiditatis biatu absorbeantur. In habitaculis. Alienae sunt, non naturales, sed hospitio susceptae, quasi adventitiae, vel prius in habitaculis, id est, in occulto, post in medio, id est in aperto.

Ego autem, etc. (CASS.) Affirmat, quid sibi et illis fiat, alternatim procedendo.

VERS. 18.---Vespere et mane. (HIER.) Quia salvavit, ideo vespere, quo captus; mane, quo judicatus; meridie, quo crucifixus. Narrabo, praeterita opera. Nuntiabo, virtutes et opera quae faciet: et ideo exaudiet, etc.

(AUG.) Vespere. De praeteritis narrabo, etc., usque ad contra illos qui non amant pacem, quia amavi [Col. 0924C] pacem.

(CASS.) Narrare, ad vesperam pertinet, quo dixit omnia quae Judas disponebat. Nuntiare de mane, quando dixit Pilato: In hoc natus sum, ut testimonium perhibeam veritati.

VERS. 19.---Appropinquant mihi. Nomine, non numine; corpore, non mente; numero, non merito. Quoniam inter multos erant mecum. (HIER., AUG.) Quia in multis, mecum, id est, baptismo Evangelii, lectione, festis et hujusmodi, sed non in paucis, mecum. In omnibus sacramentis mecum, sed non in fide, spe et charitate, sine qua nihil sunt omnia.

(AUG.) Vel, in multis, id est, in paleis, etc., usque ad ita et illi in multis mecum.

VERS. 20.---Exaudiet Deus, etc. (CASS.) Ad meridiem, [Col. 0924D] quando emisit Spiritum. Ecce quanta breviter mysteria: vel, salvabis mane, et vespere, et meridie: unde non ingratus narra, et annuntia, et ipse exaudiet, etc. Humiliabit illos qui est ante saecula. (Ibid.) De superbia, ut credant. Vel humiliabit ut tollat locum et gentem. Non enim est illis commutatio, et non timuerunt Deum, extendit manum suam in retribuendo, etc. (AUG.) Quia sensus perfidorum incommutabilis.

VERS. 21.---Contaminaverunt: (CASS.) quia illi contaminaverunt et divisi sunt: armantur amplius justi, liberantur infirmi, qui curam habent in Deum.

VERS. 22.---Ira. (Ibid.) Vindicta judicii, etc., usque ad suis appropriat. Cor. (AUG.) Voluntas secreta [Col. 0925A] Dei, quae in Scripturis continetur. Molliti sunt sermones. (CASS.) Vel ideo hoc illis, quia mollierunt sermones adulando, qui sunt jacula dum dicunt: Reus est mortis. (AUG.) Sed si tibi puero qui lacte minoris doctrinae nutriris adhuc duri sunt, ne irascaris uberibus Ecclesiae; sed jacta in Dominum, non alium qui portus est, vel saxum navi, non portus fluctuati in saeculo. Ipsi sermones, etc. (CASS.) Quia molliti non perdunt virtutem, sed eis armantur evangelistae, et feriunt corda hominum ad amorem pacis, et a perplexis haereticorum quaestionibus liberant infirmos.

VERS. 23.---Curam tuam. (Ibid.) Cura saeculi, etc., usque ad: ita viri tristitia nocet cordi. Fluctuationem. Et si hic, verba fluctuationis fuerunt: [Col. 0925B] Contristatus sum in exercitatione, etc.

VERS. 24.---Tu vero, etc. (AUG.) Hi tunc non fluctuabunt, etc., usque ad Vae! qui peccant et non poenitent. Dies suos, ego autem, etc. (Ibid.) Voluntarios non a Deo constitutos.



PSALMUS LV.

VERS. 1.---In finem, etc. (AUG.) Populus, qui a sanctis longe fit in tituli inscriptione: cui contradicit tam Judaeus, quam omnis qui non vult habere regem Christum; et ipsi, qui tribulant Ecclesiam: contra quos hic psalmus confirmat Ecclesiam. In tituli inscriptione ipsi David cum tenerent eum. Tituli inscriptio, etc., usque ad persecutores qui Ecclesiam, sicut uvas, calcant. Allophyli. Idem quod [Col. 0925C] populus qui a sanctis longe factus est. Geth, id est, in torculari. Legitur David, etc., usque ad sed, cum premitur, sterilis non est.

VERS. 2.---Miserere mei, Deus. (CASS.) Orat Ecclesia, summatim tangens tribulationes, in quibus per spem Dei finit se non timere, id est, in fine primae partis dicit se non timere. Impugnans tribulavit me, etc. (AUG.) Homo visibiliter: diabolus invisibiliter, unde periculosior est tribulatio.

VERS. 4.---Ab altitudine. (CASS.) Altitudo diei, mundus, ubi superbiae tumor: ut gravior sit tribulatio, dicit se a superbis conculcari. (AUG.) Ab altitudine. Alia littera, etc., usque ad non ait: Non timebo, sed, sperabo in te. Diei Dies, Christus est, cujus duodecim horae, duodecim sunt Apostoli: unde ipse ait: [Col. 0925D] Nonne duodecim horae sunt diei? Hujus diei altitudinem inimici non possunt attingere, unde in passione Christi: Tenebrae factae sunt.

VERS. 6.---Tota die, etc. (CASS.) Enumerat mala, quae sustinendo fit et inimicorum conversio, unde et per spem Dei dicit se non timere, sicut prius fecerat.

VERS. 7.---Inhabitabunt. (AUG.) Vel, aliqui ex his qui longe a sanctis, etc., usque ad si enim falsa dicunt de te, coelum non auferunt, nec isti nocent.

VERS. 8.---Pro nihil. (Ibid.) Quia nullus inde tibi labor, quasi nihil inde tibi sit, quia, etsi desperati, tamen verbo curas; vel pro nullis eorum meritis, sed gratis per pietatem. In ira populos confringes, [Col. 0926A] dum per flagella Dei resipiscunt, vel dum iram Dei praevident. In ira populos confringes. Quia terres tribulationibus, etc., usque ad et ira consumptionis, qua mali puniuntur ad peremptionem.

VERS. 9.---Deus, vitam meam annuntiavi tibi. Triplex vita hominis: naturae, qua vivimus et spiramus; gratiae, qua in Christo vivimus; peccati, quae in vitiis agitur. Duae sunt a Deo, quia bonae, vita scilicet naturae, et vita gratiae: tertia est ab homine, quia mala. Has omnes Deo annuntiare debemus. (CASS.) Deus, vitam. Confringes, et ego ad institutionem eorum vitam meam ante, quae semper mala. Vitam Deo nuntiat, qui peccatum confitetur: non Deum docens, sed se damnans, ut solvatur. Posuisti lacrymas, etc. (AUG.) Piae lacrymae, quae [Col. 0926B] pro inimicis rogant: et ideo acceptae Deo, sicut ipse promisit.

VERS. 10.---In quacunque die, etc. (CASS.) Sive in pueritia, sive in media aetate, sive in fine vitae. Mira clementia, quae quodlibet tempus conversionis nostrae exspectat, et quandocunque rogatur, indulget! Deus meus es, tu. (AUG.) Etsi omnium, meus proprie, qui mihi subvenis, quem colo et amo. Alii alieni sunt.

VERS. 11.---In Deo laudabo verbum. (Ibid.) Verbum, id est, doctrinam et sermonem; quidquid loquar, laudabo in Domino, id est, ei attribuam: et si quid urget speravi, et ideo non timebo. (AUG., HIER.) Vel, in Deo Patre Verbum, id est Filium, quia quidquid de Patre, et Filio dicitur secundum substantiam, et de Spiritu sancto. Hoc de potentia [Col. 0926C] Verbi dicitur, qua est aeternum et consubstantiale Patri, et postea de humanitate, subdit: In Domino, id est, in Christo, qui Verbum caro factum est. Laudabo sermonem, etc., id est, praedicationes, quibus regulam vivendi et salutem mundo dedit. Haec duo praedicat iste, potentiam verbi, et humanitatem Christi. In Deo laudabo. Vel ita, ut Trinitas naturae personaliter per tria verba, quae ponit. In Deo Patre laudabo Verbum, id est, Filium; In Domino, id est, in Spiritu sancto laudabo sermonem, id est, Filium.

VERS. 12.---In me sunt. Intus, quae a nobis nunquam recedunt; Vota laudationis quae in aeternitate reddentur. (CASS.) In me sunt. Ecclesia jam de malis saeculi libera in futura beatitudine, vel etiam hic, [Col. 0926D] laudem Dei cantaturam se dicit.

VERS. 13.---Quoniam eripuisti. (CASS.) Vel de futuro potest accipi sic, etc., usque ad ubi etiam perfecte Deo placet, unde addit: Ut placeam, etc.



PSALMUS LVI.

VERS. 1.---In finem. (AUG.) Psalmus de resurrectione et passione breviter. Hoc agit psalmus ne, tu, Pilate, vel tu quicunque, corrumpas David, etc., negando regem, quia tectus carne fugit a cognitione Judaeorum (Ibid.) Nullus titulus inscriptus est David, etc., usque ad ubi latuit Christus incognitus Judaeis

VERS. 2.---Miserere mei. (CASS.) Propheta in persona Domini, quia in eo Dominus, quasi inter [Col. 0927A] mala, exclamat, et praedicit liberationem. (CASS.) Christus secundum quod homo orat, de passione ita humilis, ut unus de fidelibus clamare putetur. Et in umbra. Vox corporis adjungitur capiti: et loquens in persona membrorum et sua, quomodo possit liberari dicet, misit Verbum.

VERS. 4.---Misit Verbum de coelo. (AUG., HIER.) De occulta essentia sua, etc., usque ad quem putabant se exstinxisse. Misit de coelo. (HIER.) Diapsalmus. Jam declarat quid misit et de quibus eripuit, et loquitur in persona membrorum. Liberavit. (Ibid.) Quia jam Misit Verbum, certum est, quasi jam sit qui liberavit, id est, liberabit: et dedit, id est, dabit in opprobrium conculcantes me. Misit Deus. (AUG.) Verbum, in quo misericorditer egit, in quo et promissiones [Col. 0927B] implevit. Misericordiam, quia ex misericordia pro nobis mortuus est. Veritatem, quia, ut praedixit, surrexit, ad justificandos nos. Misericordiam suam, etc. (HIER., AUG.) Utraque enim in eo continentur. Si enim sola fuisset misericordia, licentia esset nobis peccandi; si sola veritas, non potuisset homo sustinere.

VERS. 5.---Dormivi. (AUG.) Alta quiete facile excitandus: Conturbatus passione, dormivi. David non dormivit in spelunca, sed Christus in morte. (CASS.) Conturbatus, secundum carnem passionis memoria et angustia, unde; Tristis est anima mea, etc. Et coepit Jesus taedere et pavere. Filii hominum. Rectus ordo est: filii hominum laqueos paraverunt; sed interserit qualiter turbaverint. Lingua. Voces illae [Col. 0927C] Crucifige, crucifige, et hujusmodi, etiam fecerunt mortem, ut gladius acutus (Matth. XXVI; Marc. XIV).

VERS. 6.---Exaltare. (Ibid.) Ex persona prophetae visis injuriis, visoque quod in resurrectione inanes facti sunt Judaei, gaudens exclamat homo in cruce: Exaltare, Deus super, coelos, ut judicet in terra Judaeos. Exaltare. Superiora Dominus, propheta quidem, sed in persona Domini, quia Dominus in propheta loquitur. Quando etiam ex sua persona loquitur propheta, Dominus per eum loquitur, qui ei dictat. (AUG.) Exaltare. Verba Christi. Sed, o Pater, etc., usque ad quia totus mundus ei subjectus est.

VERS. 7.---Laqueum paraverunt. Interposita exaltatione, coeptam narrationem exsequitur. Pedibus [Col. 0927D] (CASS.) Domini sunt increpationes malorum, et promissiones fidelium, quibus dolos paraverunt, ut de adultera. Incurvaverunt, dum eis compatiens sterilis reddebatur ab eis. Ante faciem meam foveam, etc. Dum in os ejus dixerunt: Reus est mortis.

VERS. 8.---Paratum. (Ibid.) Diapsalmus. Post resurrectionem laudes promittit. Vel, paratum ad agendas gratias (quod ibi ostendit) cantabo.

VERS. 9.---Exsurge, gloria mea. (Ibid.) Et ideo, o caro, quae es causa gloriae meae, Exsurge, potenter, quasi ad miraculum faciendum congratulatio, qui certus, unde idem affirmando, repetit. Exsurge dico, quia certus sum et de hora, quia exsurgam diluculo. Exsurge, psalterium et cithara. (AUG.) Una [Col. 0928A] caro Christi surrexit, etc., usque ad surrexit ergo psalterium et cithara, et confitetur Domino.

VERS. 11.---Ad coelos. (Ibid.) Qui supra nubes, ubi sedes angelorum, etc., usque ad coelos misericordia ascendit.



PSALMUS LVII.

VERS. 1.---In finem ne disperdas David in tituli, etc. (CASS.) Monet ne quis Christi regno contradicat. Prima est exprobratio Judaeorum, ne similia faciamus.

VERS. 2.---Si vere utique justitiam loquimini. (AUG.) Omnibus facile est loqui justitiam, etc., usque ad quia rex vester sum, ut titulus ait: Recte. Judaei sic de Christo judicaverunt, ut ficte de eo locuti probentur.

VERS. 3.---Manus vestrae. Cor sequitur manus: [Col. 0928B] quidquid vis, et non potes, Deus factum putat. Concinnant. Vel connectunt, scilicet, aliud alii adjungentes, etc., usque ad unde flagello de resticulis cecidit Dominus ementes et vendentes in templo.

VERS. 4.---Alienati sunt peccatores a vulva. Vel, alienati sunt a vulva Ecclesiae, etc., usque ad abortivi excutiuntur.

VERS. 5.---Furor illis. (Ibid.) Non laudatur ipsa res a Scriptura, undecunque datur similitudo, ut de iniquo judice, qui rogantem viduam vix audivit. Surdae et obturantis. (CASS.) Non solum non faciunt, sed nec audire volunt. (AUG.) Terra, praesentia, quibus delectatur homo; cauda, praeterita.

VERS. 6.---Venefici incantantis. (Ibid.) Vel secundum aliam litteram: Medicamenti medicati a [Col. 0928C] sapiente. Medicamentum medicatum, etc., usque ad hic est ergo sapiens a quo medicatur medicamentum.

VERS. 7.---Deus conteret. (CASS.) Quae eis retributio. (AUG.) Aspides, Judaei, dum insidiosa tentabant; leones, dum mortem inclamaverunt; horum Molae fractae, quando surrexit Christus. Dentes. Dolosa verba. In ore. Verbis suis capiet eos. Molas leonum confringet Dominus. Ad nihilum devenient: Inclamationes mortis. Confringet, ne ad effectum veniant; quod exponit. Ad nihilum, dicens.

VERS. 8.---Tanquam aqua. (Ibid.) Torrentibus etiam comparantur, quia sonantes ad saxa superbiae improvisi sunt et praecipites, sed cito transeunt. Tot malis comparantur. Intendit arcum. Vindicta donec [Col. 0928D] intus et extra infirmentur, et auferantur, a conspectu Dei, missi in gehennam, hic in praesenti, a terra sua.

VERS. 10.---Priusquam spinae. (Ibid.) Id est, peccata intelligant. Rhamnum, id est, acutam damnationem, in extremo ignis vitiorum absorbet eos, id est, devorat. Rhamnum. Genus herbae prius mollis, sed quae post in spinas vertitur: sic et peccata modo delectant, sed post pungunt. Sicut viventes, sic, etc. Quia non vera, sed falsa est impiorum vita: videntur vivere, nec vivunt. Sic in ira absorbet eos, quia Deus tranquillus judicat, vel quia non est ira comparatione futurae.

VERS. 11.---Laetabitur justus cum viderit vindictam (CASS.) Correctio justorum de ultione iniquorum.

[Col. 0929A] VERS. 12.---Et dicet homo. (AUG.) Sicut justo Dei judicio fit, etc., usque ad et quia ignis absorbet malos, ergo est Deus judicans eos in terra.



PSALMUS LVIII.

VERS. 1.---In finem ne. (CASS.) Frustra tentat aliquis disperdere quod toties divina prohibet auctoritas. Ne disperdas. (AUG.) Cum Pilatus dixit: Quod scripsi, scripsi, etc., usque ad et famam habere in omnibus gentibus. (CASS.) Orat primo liberari ascendendo ab imis ad alta: orat etiam pro salute gentium. (AUG.) Loquitur hic integer Christus, scilicet caput et corpus.

VERS. 2.---Eripe. (Ibid.) Dum qui sine macula est, hoc petit, quid necessario petamus, ostendit. De inimicis. (CASS.) Quatuor genera sunt adversariorum, [Col. 0929B] etc., usque ad de his ergo ait: Eripe me, etc.

VERS. 4.---Fortes. (AUG.) Etiam sunt, qui praesumunt de justitia sua, etc., usque ad sed sperantes in divitiis praevaluerunt in vanitate sua.

VERS. 5.---Iniquitas. (CASS.) Malivolentia: peccatum, operis.

VERS. 6.---Exsurge. (AUG.) Quia dormire videris, In occursum. Quasi curro ad te merendo: Et tu, occurre mihi, id est, redde pro merito. Vide. (Ibid.) Id est, fac videri quomodo ad te curro, etc., usque ad postquam vidisti me mori, credis me patri aequalem.

VERS. 7.---Convertentur. (CASS.) Diapsalmus. Orata salus gentium affirmatur, et oraturo Judaeorum salus. Ad vesperam, id est, serius post ascensionem et missum [Col. 0929C] Spiritum, etc., usque ad jejuno bis in sabbato. Circumibunt. (AUG.) Munient Ecclesias contra haereticas impugnationes. Et, ecce in manifesto loquentur.

VERS. 8.---Et gladius. Ut mactent et manducent. Quoniam quis audivit? Quasi nullus, ita omnes mirabuntur, etc., usque ad ad nihilum deduces vel convertes. Gladius. (Ibid.) Hic est gladius bis acutus utroque incidens Testamento, quo mactat Petrus reptilia sibi in disco ostensa, quando dictum est ei: Surge, Petre, macta et manduca.

VERS. 9.---Deridebis eos ad nihilum. (Ibid.) Eos dicentes, Quis audivit? quare? Quia pro nihilo habebit convertere omnes gentes, quia omnes gentes Christianae futurae sunt; et dicitis, quis audivit?

[Col. 0929D] VERS. 10.---Fortitudinem meam ad te custodiam, quia Deus susceptor meus es, Deus. (Ibid.) Etsi possem perdere Judaeos, qui irruerunt in me fortes; permitto tamen eos vivere, servans fortitudinem ad te, id est, ad tuam dispositionem.

VERS. 12.---Ostendit. (Ibid.) id est, quantam circa me habeat misericordiam demonstravit mihi in illis, circa quos non habet; unde Apostolus: Sustinuit vasa irae apta, et ad interitum, in multa patientia, ut notas faceret divitias suas in vasa misericordiae (Rom. IX). Ne occidas. Potest de Judaeis accipi, etc., usque ad ostenditur quae misericordia sit insertis. (CASS.) Consideranti quid de eis sit agendum, si non sint testes legis et mortis Christi. Ne quando obliviscantur. [Col. 0930A] (AUG.) Etsi non modo obliti sunt, cum non sint testes legis et mortis Christi. In virtute tua. Quia tu fortis, non ipsi. Depone, ibi fuit opprobrium omnibus. Vel, depone eos in eo quod mali sunt, ut boni surgant: ut in Paulo, quia non surgeret Paulus, nisi prius caderet Saulus (Act. IX).

VERS. 13, 14.---Delictum oris eorum. (Ibid.) Non eos, sed delictum occide, ut, resuscitatum quem perdere voluerunt, paveant. (CASS.) Et comprehendantur conversi; quia factum eorum, etc., usque ad facinus vero delevit venia. In superbia. (AUG.) Superbia comes est invidiae: nec fieri potest ut superbus non invideat: unde et diabolus invidet homini. Et de exsecratione. Vel maledicto, quod putastis maledictum, etc., usque ad quia in his deprehensi sunt. [Col. 0930B] Annuntiabuntur in consummatione. Vel, annuntiabuntur consummationes, id est, praedicabitur ab Apostolis: Ubi abundavit delictum exercitationis et mendacii, superabundavit gratia perfectionis; et pertinuit ad medicinam humilitatis et infirmitatis hominis. In ira consummationis. Est enim ira, id est, vindicta Dei consummationis, quia aliquando vindicat Deus, ut perficiat; est et consumptionis ut cum dicet: Ite, maledicti, in ignem aeternum. Et scient. Antea enim justi sibi videbantur Judaei: sed ostenditur eis, quod non sine Christo, qui dominatur Jacob: et deposita superbia, sciunt se pares gentibus, quia omnes peccaverunt.

VERS. 15.---Convertentur ad vesperam. (CASS.) Diapsalmus. Affirmatur salus Judaeorum, et utroque [Col. 0930C] pariete collecto grates aguntur.

VERS. 16.---Murmurabunt. (Ibid.) Vel, murmurabunt, id est, dolebunt, quod etiam nunc tantum dispergentur; vel, murmurabunt contra pigros, id est, increpabunt alios nolentes credere.

VERS. 17.---Ego autem. (Ibid.) Concluditur hic psalmus, ubi utroque pariete in angulari lapide conjuncto jam tota Ecclesia gaudet. Et exaltabo. Transactis temporibus cum nox saeculi transierit, ut et Christus mane surrexit: unde Ad vesperum demorabitur fletus, et ad matutinum laetitia. Apostoli, vespere fleverunt mortuum, mane ad resurgentem exsultaverunt. Misericordiam. Quia totum gratis das: cum multa dixerit, non tamen omnia, in hoc uno omnia comprehendit.



PSALMUS LIX.

[Col. 0930D] VERS. 1.---In finem pro his. (AUG.) In historiis non legitur, etc., usque ad hominem ad fidem; terrenos, ut vivant coelestes.

(BASIL. et THEOD.) Haec regum historia describit. Praevidet autem populum praevaricaturum, captivum abducendum, et poenitentem reducendum. Ideo inscripsit: Pro iis qui mutabuntur. Doctrinam. (AUG.) Mutantur in doctrinam, etc., usque ad Edom terrenus vitam in coelestem. Et percussit. Cum percussit Edom gladio spiritus, etc., usque ad docet beatam esse contritionem per quam probat commutandos ad aeterna.

[Col. 0931A] VERS. 3.---Deus, repulisti nos. (CASS.) Primo referuntur percussiones factae pro aeternis poenis vitandis: Repulisti. In Adam. Et destruxisti ab immortalitate. Quia iratus es pro peccatis, et tamen misertus, per filium, sic quod commovisti ab errore: Et turbasti, poenitentiam: ut ergo coepisti, perfice, sana.

VERS. 5.---Ostendisti. (AUG.) Mutato enim homine in melius, etc., usque ad ferre adversa usque in finem. Dura. (CASS.) Id est, temporis miserias, quae nobis per charitatem sunt delectabiles, et per infirmitatem carnis graves. Vino, id est, tribulatione, qua purgatur patiens, ut vulnus vino: Vino, spirituali, unde non vitia, sed compunctio.

VERS. 6.---Arcus. (AUG.) Quanto plus retro tenditur, [Col. 0931B] tanto impetuosius sagitta in priora fertur, id est, quanto magis differtur judicium, tanto gravius venturum est. Et liberentur. (CASS.) Diapsalmus. De liberatione quam precatur et affirmatur, pro qua gratae sunt percussiones.

VERS. 7.---Dextera tua. (AUG.) Ut stemus ad dexteram, etc., usque ad de terrenis non nisi utiliter.

VERS. 8.---Deus locutus est. (Ibid.) Hac fiducia oro, quam Deus in Christo promisit, etc., usque ad vox est Ecclesiae: Laetabor. Sichimam. Interpretatur humeri, id est, onus Christi, etc., usque ad alii jugum Christi ferant. Convallem tabernaculorum: propter oves Jacob signat Judaeos, qui etiam dividuntur; quia alii credunt, alii non, id est, de Judaeis [Col. 0931C] habebo non paucos.

VERS. 9.---Manasses. (Ibid.) Vel, Manasses omnis ille qui, oblitus prioris vitae, etc., usque ad: et opprobrii viduitatis tuae non recordaberis. Ephraim. Fructificatio: et haec est fortitudo capitis, id est, Christi: granum enim moriens virtutem in se habet, ut fructum faceret.

VERS. 10.---Moab olla spei meae. (Ibid.) Filiae male utentes patre, etc., usque ad cum charitas ardet contra ollam iniquitatis. (CASS.) Moab olla spei meae. Vel per Moab, etc., usque ad unde spes mihi vitae est. (HIER.) Olla, unde: Ollam succensam ego video, etc., usque ad: Ab illo ergo tribulationum olla in Ecclesia ebullit.

VERS. 11.---Civitatem munitam. (CASS.) Futuram [Col. 0931D] Jerusalem. In Idumaeam, id est, usque ad terrenos, ut impleto numero simul ad beatitudinem veniret.

VERS. 12.---Non egredieris. (AUG.) Sed intus operaberis, et sic melius deducet, quia sic videtur non pro temporali vita pugnare, sed pro futura.



PSALMUS LX.

VERS. 3.---Clamavi dum anxiaretur. (CASS.) In anxietate, etc., usque ad sequitur clamoris exaudito in petra Christo. Exaltasti me. (AUG.) De imo vitiorum. (CASS.) Et exaltatum deduxisti. (AUG.) In petra, et ideo non vincor; Exaltasti: per exemplum istius magna spes audiendi praestatur aliis. Deduxisti (Ibid.) me, per te viam, ad te veritatem et vitam.

[Col. 0932A] VERS. 5.---Inhabitabo. (CASS.) De beneficiis Dei confidit, ut contra pericula mundi in tabernaculo Dei tutus perseveret. In saecula. Quousque saecula peragantur; quia etsi multi contra: Protegar in velamento. Protegar in velamento alarum. Quae nec onerant, et omnem laesionem avertunt. In saecula, non unus homo usque in saecula, sed Ecclesia, quae usque ad finem mundi accolit in terra, et nunquam eradicatur per adversa.

VERS. 6.---Quoniam tu, Deus meus, exaudisti orationem, etc. (Ibid.) Diapsalma. Jam audita de haereditate habita vel habenda, affirmat, unde laudes promittit. Dedisti. Nec dicam, dabis: adeo certus sum, quasi jam essem in ipsa.

VERS. 7.---Dies super dies. (AUG.) Quidquid vis [Col. 0932B] dicis de aeternitate, etc., usque ad sed regnent cum illo sancti in aeternum. Vel dabis haereditatem. (CASS.) Hanc scilicet, quia super dies, Christi, etc., usque ad quia rex ille permanet in aeternum, sic et illi. Misericordiam et veritatem. (AUG.) Misericordia est, quia non meritis, sed bonitate peccata dimittit, et vitam promittit. Veritas, quia non fallit, sed reddit quod promisit. Misericordiam sequi debemus circa infirmos et circa inimicos. Veritatem, non peccando, ut sit justus. (CASS.) Misericordiam et veritatem. Est hic conclusio psalmi, etc., usque ad: quis requiret ei? (AUG.) Ut non quaerat aliquis discere haec in libris, et post sibi vivat, non illi.



PSALMUS LXI.

[Col. 0932C] VERS. 1.---In finem pro Idithun. (AUG.) Transiliens, videns tot occurrentia, Deo se subdit, qui altior eo; et inferioribus se, quasi de alto respondet increpando. Transiliens, invidis respondet, volentibus decipere.

VERS. 2.---Nonne. (Ibid.) Hoc est, non veniat mihi pes superbiae. Non movebor amplius, hoc est, et manus peccatoris non moveat me. Deo subjecta semper, nil praeter eum cupiens. Erit quidem, quia ab ipso salutare meum, a Patre Filius auctor salutis, quia et Deus, ne minor putetur.

VERS. 4.---Quousque irruitis. (Ibid.) Vel, secundum aliam litteram: Quousque apponitis, et idem sensus. Apponunt enim mali super hominem, id est, super Ecclesiam, onera passionum: ut usque in finem [Col. 0932D] impleat quisque fidelis in corpore suo quod deest passionum Christi. Universi vos. (CASS.) Vel, secundum aliam litteram: Omnes vos, quasi vos omnes interficitis hominem illum, quantum ad hominem, non omnes unum, sed Ecclesiam; sed quia Deus susceptor non movebor. (AUG.) Quousque, a sanguine Abel, etc., usque ad non scilicet quod est fundator altissimus. In hominem. (CASS.) In corpus potestas vobis data est, non in animam. Irruitis. Non leviter, sed interficitis innocentem; putatis quod sine defensore sit, et quod facile corruat, ut paries inclinatus, qui etiam non impulsus caderet. Et quasi maceria, quae est constructio saxorum sine ligamine caementi; et ne de ipsa novitate firmam [Col. 0933A] putes, addit impulsae, vel, non est vobis irruendum, quia vos ipsos interficitis universi, etiam consentientes.

VERS. 5.---Pretium. (CASS.) Christum, ne coleretur, vel, beatitudinem tollere. Cogitaverunt. (AUG.) Nota diversa genera hostium, etc., usque ad de hac propheta ait: Gloriosa dicta sunt de te, civitas. Cucurri in siti. Quia etsi semper eos bibit, tamen semper sitit ultra. Ore suo. Quia nequeunt per aperta mala, tentant per blanda.

VERS. 6.---Verumtamen Deo, etc. (CASS.) Diapsalma. Item se, id est, animam suam subjici hortatur, et admonet reliquos. Subjecta est anima mea. Haec petitio menti nostrae robur infigit.

VERS. 8.---In Deo, salutare meum. (Ibid.) Tunc [Col. 0933B] salvus et gloriosus in eo: modo quid? ipse Deus auxilii.

VERS. 9.---Sperate. (Ibid.) Sua fide vulgata monet omnes, qui superstitionibus laborant, sperare in Domino. Effundite. (AUG.) Per lacrymas cor effunditur, etc., usque ad: Unde, Punge oculum, et producit lacrymam; punge cor, et producit scientiam (Eccl. XXII). Corda, etc., pravas cogitationes.

VERS. 10.---Verumtamen vani. (HIER.) Vel, sic junge, Deus est adjutor noster; et licet sic cooperetur nobis, tamen filii Adae sunt vani et mendaces in statera, pervertentes Scripturas, quibus probent falsa. (CASS.) Diapsalmus. Errantes exprobrat, et monet in Deo, non in caducis, confidere, quod psalmus intendit. Mendaces in stateris. Qui iniquis ponderibus [Col. 0933C] ementes decipiunt, vel justi videri volunt, cum sint fallaces. In stateris. In libra justitiae, quo facilius decipiunt. In idipsum, quo credentur aequi.

VERS. 11.---Nolite sperare in. (AUG.) Quasi diceret: Nec speretis, nec cupiatis, quae congregata ab aliis rapiuntur. Nolite, sitiens convertit se ad eos. Nolite. Rapinas. Praedam quam vis rapere, in muscipula est, tenes et teneris; tenes, alienum scilicet, et teneris a diabolo. O lucra damnosa! invenis pecuniam, perdis justitiam. Affluant. Nolite cor. (CASS.) Non dicit: Nolite habere, non enim damnat divitias, unde mercamur coelum; sed cor appositum, quod non expendit, sed recondit.

VERS. 12.---Semel locutus est. (AUG.) Nolite cor apponere. Cur? quia potestas judicandi est Dei filii, [Col. 0933D] etc., usque ad nec pro potestate de misericordia desperetur. Potestas Dei est: non est potestas cuiquam nisi a Deo aequo, etsi te lateat aequitas.



PSALMUS LXII.

Psalmus David. (CASS.) Loquitur de Ecclesia, quae in ariditate sitit saeculi, et misericordiam expetit, donec aeterna capiat, docens bene conversari in medio pravae nationis. (AUG.) Psalmus ex persona capitis et membrorum; vox ipsius nostra est, et nostra ipsius est.

VERS. 2.---Deus, Deus meus, ad te de luce, etc. (Ibid.) Quomodo se habeat in deserto, scilicet sponsa, Deum videre desiderat, quem et laudat, et id amplius [Col. 0934A] agere optat. Deus. (Ibid.) Communis Deus meus quodam modo specialiori; vide affectum piae deprecationis per hanc geminationem. De luce. Vel diluculo, quando surrexit Christus, ut tunc laudet eum Ecclesia quando exemplo suae resurrectionis eam ad surgendum animavit. Vigilo, dummodo dormio, non amans quae mundi sunt. (CASS.) Et sitio animo et corpore. De luce. (AUG.) Non enim vigilares; nisi lux oriretur, quae te excitaret. Sitivit in te anima mea: et hic caro Deo, dum ab eo quaerit hic necessaria.

VERS. 3.---Deserta. (Ibid.) Ubi nullus sanctorum habitat. Invia, quia non est qua inde exeas. Inaquosa, quia nec, dum ubi moraris, est ibi aqua. Sed Deus hic fecit viam Christum, et misit aquam [Col. 0934B] Verbi sui Spiritu sancto implens praedicatores: Ut fieret in eis fons aquae salientis in vitam aeternam (Joan. IV). Sic in sancto apparui tibi ut viderem, etc. (AUG.) Cui non apparet Deus sit in sancto desiderio, etc., usque ad Sol enim sua luce facit nos videre, ita et Deus.

VERS. 4.---Super vitas. (Ibid.) Humanitatis, quae multae sunt, ut militis, agricolae et caeterorum: melius est quod das correctis, quam quod eligunt perversi. Labia mea. Post beneficia Dei: laudem promittit. Laudabunt, ad proximum, de quo etiam sollicitor, quia nisi misericordia tua me praeveniret, te laudare non possem, et sicut labiis, sic benedicant in vita. Vel sic, Quia super vitas.

VERS. 5.---Sic benedicam. (Ibid.) Ut dedisti per [Col. 0934C] misericordiam laudare te, sic benedicam, ut misericordiae tribuam vitam, in qua laudo. In nomine tuo levabo manus meas. (Ibid.) Levat manus qui, bonis operibus insistens, tensis manibus in figura crucis, Deum adorat; unde Apostolus: Levantes puras manus in oratione, sine ira et disceptatione.

VERS. 6.---Adipe. (Ibid.) In intestinis. Pinguedo in carne, id est, sapientia, quae in abscondito et fortitudo spiritus.

Levabo manus. (Ibid.) In Exod. Moyses, dum levaret manus ad Dominum, etc., usque ad pro terrenis operatur, vincitur ab Amalech.

VERS. 7.---Si memor fui. (CASS.) Exponit bona malaque utriusque partis, etc., usque ad nisi qui in [Col. 0934D] Christo operatur.

(CASS.) In matutinis, id est, in luce Christi, ut supra de luce vigilo ad te, ut filius lucis, id est Christi, ad lucis auctorem vigilet, ad Deum.

VERS. 8.---Adjutor, etc. (AUG.) In periculis Idumaeae, etc., usque ad quia me suscepit a periculis dextera tua, id est propitatio.

VERS. 10.---Ipsi vero in vanum quaesierunt animam. Rex vero. Confert in his duobus versibus bona et mala diversarum partium.

In inferiora terrae. (CASS.) Quia non ad coelos evecti sunt. A terra sorbentur malae cogitationes, quia de terra natae, in ima terrae, quasi in coenum, vergunt.

VERS. 11.---Partes vulpium erunt, etc. (CASS.) [Col. 0935A] Principium saeculi, etc., usque ad dum se dolosis prava voluntate conjungunt.

VERS. 12.---In Deo. (CASS.) Patre, unde: Ego in Patre, et Pater in me. Jurant, non per eum, ne imperet juramentum, sed in eo, promittendo ei obsequium.



PSALMUS LXIII.

(CASS.) Psalmus iste breviter agit, etc., usque ad ut in passionibus speremus in Domino. (AUG.) Ut caput nostrum, ita nos in tribulationibus rogemus.

VERS. 2.---Exaudi, Deus, orationem. Ut exaltes, et eripe, quia deprecor. A timore inimici. (CASS.) Sed non a timore mortis.

VERS. 3.---Protexisti me. (AUG.) Hoc in capite [Col. 0935B] factum, quod et membra experiuntur: hoc exemplo reliqui firmantur.

VERS. 4.---Quia exacuerunt ut gladium linguas. Vel qui scilicet malignantes et operantes iniquitatem. Arcum. Occultas insidias, ut per discipulum, quod est res amara, ut conviva sit proditor. Amaram.

VERS. 6.---Subito sagittabunt. (Ibid.) Insidiose, quasi nescientem ut eis videtur qui se credunt Deum fallere. Non timebunt. (Ibid.) O cor durum! occidere hominem, qui mortuos suscitabat, et inde non timere. Firmaverunt. (CASS.) Obstinatione, non veritate, sermonem. Reus est mortis: vel, Expedit ut unus moriatur. Sibi. (Ibid.) Non Domino, sed sibi, cum dicunt: Sanguis ejus super nos et super filios [Col. 0935C] nostros. Ut absconderent. Mos malorum; qui dolum parat, putat se fallere.

VERS. 7.---Scrutati. (CASS.) Quomodo accusarent justum, vel quomodo perderent, ne mundus post eum iret. (AUG.) Scrutina, id est, acerba et occulta consilia; sed quanto acutius cogitant, tanto plus deficiunt a veritate et aequitate, et in tenebras merguntur: quia cum non vident Deum, putant se non videri a Deo. Accedet homo. (CASS.) Nam qui scrutatur iniqua, etc., usque ad sed in corde hominis grandescit. (AUG.) Scrutati, sed frustra, quia sponte accedet homo ad passionem. Ad cor altum. (Ibid.) Erat ei, quia hoc faciebat secundum altum consilium.

Sagittae parvulorum factae. (CASS.) Enumeratam [Col. 0935D] pravitatem irridet Judaeorum, qui magis turbati sunt nuntiata resurrectione, justi laetati.

VERS. 9.---Conturbati. (Ibid.) Fuerunt illi qui, salutis suae consilium quaerentes, dixerunt: Quid faciemus, viri fratres?

VERS. 10.---Et timuit omnis. (AUG.) Si timet homo, non terreat homo, quin annuntiet, sicut Apostoli, quibus comminaverunt principes sacerdotum, dicentes, ne praedicarent in nomine Jesu.

Et facta ejus intellexerunt. (Ibid.) Cur passus? cur non descendit de cruce? quia moriendum erat et resurgendum: quod tunc non fuit intellectum.

VERS. 11.---Laetabitur justus in Domino. (CASS.) Conclusio ex praedictis, et ostenditur promissio justorum. [Col. 0936A] Omnes. (Ibid.) Ne putes de solis Apostolicis dici.



PSALMUS LXIV.

In finem. (AUG.) Prophetavit Jeremias (XXV, XXIX) post septuaginta annos rediturum populum. Inter captivos erat Ezechiel et alii prophetae. Completis septuaginta annis restitutum est templum. Figura est nostri, qui de Babylonia ad Jerusalem suspiramus, de saeculo et corpore peccati ad coelum.

VERS. 1.---Jeremiae. (AUG., HIER.) Excelsus; et significat eos, qui dicunt: Nostra conversatio in coelis est. Aggoeus, festus. Illos significat, qui sunt spe gaudentes, qui in reliquiis cogitationum diem festum agunt Domino; Ezechiel, roboravit me Dominus, et [Col. 0936B] significat illos, qui sunt roborati in Domino; hi prophetaverunt reditum in Jerusalem.

De populo transmigrationis. (AUG.) Id est, qui transmigravit de coelo ad terram, de perfectione ad miseriam et confusionem. Cum inciperet. (Ibid.) Incipit exire, qui incipit amare; charitas civem facit Jerusalem, cupiditas Babylonis: et sic ergo corpore permisti, desiderio sunt separati. (CASS.) Consolatio in exsilio; ne quis desperet: quia certificat reditum, et per quem, et quae divitiae reversis. Affirmat reditum, et precatur.

VERS. 2.---Te decet. Non deos gentium et non alibi, nisi in contemplatione, id est, fide, et ibi de bonis operibus reddetur votum, in coelesti Jerusalem, quod illi solvebant Marti post praelia, et caeteris [Col. 0936C] diis in hunc modum. Sion. Patria coelestis est Sion, eadem est Jerusalem.

VERS. 3.---Exaudi orationem meam. (CASS.) Prius facit quod a caeteris faciendum dicit, scilicet, exaudi. Omnis caro. (AUG.) Id est, homo, id est ex omni genere: pauperes, divites, viri, feminae, docti, indocti, pueri, senes.

VERS. 4.---Verba iniquorum. (CASS.) Qua spe hoc oras? quia ad te omnis caro veniet, non solum anima, sed etiam malus homo. Necesse est ut audias. Verba enim iniquorum, diaboli et primitivorum parentum Adae et Evae. Praevaluerunt. Id est, in exsilium projecerunt, vel pagani, ritus suos filiis suis suaserunt, sed propitiaberis in hostia Christi. (AUG.) Verba iniquorum, id est, malos ritus et mores parentum nostrorum [Col. 0936D] (qui ut aetate, ita auctoritate praestant pueris) secuti sumus. Propitiaberis. (AUG.) Propitiatio fit per sacrificium, quod sacerdos Christus obtulit. Idem est ergo sacerdos et hostia.

VERS. 5.---Beatus quem elegisti, etc. (CASS.) Et beatus omnis ille quem elegisti a massa perditorum. (Non vos me elegistis, sed ego vos (Joan. XV), et assumpsisti in sortem tuam, in aeternam requiem. (AUG.) Vel sic, propitiaberis per beatum virum: etc., usque ad quae non possunt dici. In bonis. (CASS.) Quae bona sunt, sanctitas in se, aequitas ad proximum. Templum. Ecclesia, vel caro Christi.

VERS. 6.---Mirabile. (AUG.) Non in exterioribus, ut domus terrae, sed in justitia, quae pulchrior interiori [Col. 0937A] oculo et amabilior quam modo debemus esurire, ut tunc ea satiemur. In aequitate. (CAS.) Cum unicuique digna retribuet, cui et dicet: Exaudi nos, qui es Salvator. Spes omnium. Laudes Dei, et virtutes describit. Et in mari longe. (AUG.) Ideo longe, quia in mari. Mare dicitur in figura saeculi amari falsitate iniquitatum, et tempestuosi procellis tentationum, ubi pisces invicem se devorant.

VERS. 7.---Praeparans montes. (AUG.) Ad usus competentes. In virtute tua. Quia per eos fecit miracula. Quomodo praeparavit? Accinctus potentia, id est Deitate, quia humanitas Verbi majestate praecincta est, ut quod homo non habuit, Deitas daret. Accinctus. (Ibid.) Christus in medio undique cinctus, quia omnes illum communiter habemus qui in [Col. 0937B] eum credimus, sed quia fides non a nobis, sed ab eo, potentatu suo cinctus dicitur.

VERS. 8.---Qui conturbas profundum maris. Ecce qui per illos paratos fecit, conturbans ad poenitentiam. Profundum maris, non superficiem, sed corda profundius mersa, vel corda principum. Haec conturbata sunt, cum viderent et deos suos et spes suas ad nihilum venire. Sonum. (AUG.) Sonantes contradictione, fluctuantes persecutione, etc., usque ad dum istos plus diis suis valere cernunt.

VERS. 9.---Matutini et vespere. (AUG.) Mane est prosperitas, quia laetum est mane post tristitiam noctis. Vespere adversitas; in his tentatur homo, sed datur ei exire inde, ne lucris capiatur, cui divitiae sunt Deus: ne adversis terreatur, pro quo passus [Col. 0937C] est Dominus. Delectabis. Delectabiles facies jam in vita hac. Si enim non delectet hominem ipse exitus, non laborat inde exire, sed capitur lucris, cui non placet promissio Christi. Et terretur adversis, quem non delectat ille qui pro eo voluit pati, ut faceret exitum ei.

VERS. 10.---Visitasti terram et inebriasti eam. Per praedicatores hoc facies, nam intus doces quibus praedicant.

Flumen. Profundi ad recipiendum repletum est aquis, donis Spiritus sancti, tu enim parasti cibum. Flumen Dei. (CAS.) Misericordia Dei pleno fluvio comparatur, etc., usque ad sicut ab eo disponitur, sine quo nihil ibi fit.

VERS. 11, 12.---Rivos ejus. Apostolos et alios, qui [Col. 0937D] de flumine biberunt. Inebria, ut sibi et aliis sufficiant. Multiplica, ut per successiones praedicatio non deficiat. Coronae anni, totus mundus, ubi Ecclesia. Rivos ejus. (Ibid.) Parasti, etc. Et, o Domine, etc., usque ad quo crescit Verbum Dei. Coronae anni. (Ibid.) Quia gloria victoriae est vincenti diabolum. Benignitatis tuae, etc. (AUG.) Ne quis glorietur de meritis suis.

Campi tui replebuntur. (CAS., AUG.) Homines, propter aequalitatem, id est, justi. Colles, quia Deus erigit humiles Desertum: omnes gentes, quibus nullus propheta missus.

VERS. 13.---Pinguescent speciosa deserti. Quando Apostoli ad eas venerunt, per quos decorae factae sunt.

[Col. 0938A] VERS. 14.---Valles. (Ibid.) Humiles populi multum fructum afferent. Clamabunt. (Ibid.) Non in blasphemia, sed in hymno, inde abundant frumento.

Psalmus iste in exsequiis fidelium decantatur, quia agit de reditu a Babylonia hujus mundi ad patriam coelestem, ad quam sancti in obitu de carne educti, feliciter migrant, stolam simplam recipientes, donec in resurrectione geminae beatitudinis stola glorificentur.



PSALMUS LXV.

In finem. (AUG.) Judaei ex legis justitia sperabant sibi bona temporalia, et resurrectionem, etc., usque ad pro fide gentium ad eamdem spem resurrectionis vocaturum.

[Col. 0938B] VERS. 1.---Jubilate Deo, omnis terra, etc. (CAS.) Primo monet omnes de resurrectione Christi gaudere, quae omnibus dat vitam.

VERS. 3.---Date gloriam. (AUG.) Non ut Judaei, qui meritis suis dant justitiam, et invident gentibus gratiam. Quam terribilia. (Ibid.) Si gaudes et time, ne quod datum est humili auferatur superbo: sicut factum est Judaeis. Ne ergo insultes fractis ramis, sed time, ne forte nec tibi parcat. Opera tua, Domine. (CAS.) Breviter mysteria incarnationis dicit opera, quod Deus homo, quod passus, mortuus, et hujusmodi. In multitudine virtutis tuae. (AUG.) Hic innuit resurrectionem ad quam, exclusis mendacibus Judaeis, adhibentur gentes.

(BEDA.) Resurrexit Dominus; multi crediderunt in eum, etc., usque ad per gratiam biberunt. Mentientur. [Col. 0938C] Opera sunt terrae, quae inimici mentiuntur, contra mentientes, omnis terra adoret, etc. (AUG.) Mentientur. Solent mentiri inimici, etc., usque ad adoret omnis terra.

VERS. 5.---Venite. (CAS.) Diapsalma. Incipientes ad opera Dei consideranda invitat, ut una fides jungat, quos unum praemium exspectat: ubi exponens illa opera, aperte dicit resurrectionem pertinere ad gentes, repressis Judaeis.

VERS. 6.---Qui convertit. (Ibid.) Opera, in quibus terribilis, et quae sunt ea, subdit: Qui convertit mare. In flumine Jordani ad litteram, mystice in labenti mundo. In flumine. (Ibid.) Licet remissa sint peccata, tamen in decursu mortalitatis adhuc sunt, non enim mox immortalitas.

[Col. 0938D] In flumine. (AUG.) Flumen est mortalitas saeculi ubi alii veniunt, alii recedunt: sed qui in Christum credit, transit pede in se humilis, non equo superbus. Ibi laetabimur. (Ibid.) Vel sic: Terribilia sunt opera, etc., usque ad et in his laetantur Christiani. In ipso. (Ibid.) Quando erit omnia in omnibus, vel in ipso qui dominatur, in virtute sua.

VERS. 7.---Non exaltentur. (Ibid.) Pro lege quasi plus illis debeatur. Omnes enim peccaverunt, etc. (Rom. III.)

VERS. 8.---Benedicite. (CAS.) Diapsalma. Monet gentes benedicere Deum, qui licet probet tribulationibus, tamen ducit ad regnum; haec enim videntur obviare promissae resurrectioni. Auditam facite. [Col. 0939A] (AUG.) Palam, ut qui diligit Deum, diligit et proximum. Vocem laudis ejus. Quam dicit Pater de Filio: Hic est Filius meus.

VERS. 9.---Qui posuit animam. (Ibid.) Enumerat hic quibus causis debeat praedicari.

VERS. 10.---Quoniam probasti nos. (AUG.) Non dedisti in commotionem. Quoniam probasti, non in praeceps dedisti, probasti adversis, igne charitatis, qui non sinit sentire tormenta, vel, igne tribulationis nos examinasti, etc.

VERS. 12.---Laqueum. (AUG.) Non qui decipit, sed qui probat. Transivimus. (CAS., AUG.) Tu haec omnia, et nos, etc., usque ad hoc in tentationibus nobis fit.

VERS. 13.---Introibo. (CAS.) Ecce quae bona contra [Col. 0939B] praecedentia mala, ut roboret. In holocaustis. Id est, ut me offeram conspectui tuo, etc., usque ad sed se quod charius est substraxit.

VERS. 14.---Distinxerunt. (AUG.) Distinguit, qui se dicit nihil esse, Deum omnia; et, se eo egere, non illum se. Et locutum est os meum. Quem prae omnibus manifestavi praevalere omnibus aliis votis in tribulatione mea, non victus tribulatione.

VERS. 15.---Holocausta medullata. Meipsum cum medullis intimi amoris. Incenso arietum. (Ibid.) Vel, cum incenso, quod est oratio; et arietibus, quia duces gregis maxime orant pro grege. Cum incenso. (HIER., AUG.) Cum oratione Apostolorum, quia Deo placet quod traditione eorum fit. Vel cum incensione et destructione bestialitatis et repugnantiae. [Col. 0939C] Boves; cervicositatem; cum hircis, petulantiam; haec in me mactando vitia. Offeram tibi boves. (AUG.) Si offeruntur triturantes, non remanent tamen peccatores: sed per poenitentiam sanati offeruntur; et ipsi non per se, sed potius adjuncti bobus, quia fecerunt sibi amicos de mammona iniquitatis.

VERS. 16.---Venite, audite. Diapsalma. Jam expositis omnibus, item monet non tam rudes, sed devotos, ut exemplo suae liberationis amplius confidant in Domino: benedicens eum de exauditione. Ita ego facio, et o vos gentes, venite.

VERS. 17.---Ad ipsum ore meo clamavi. (CAS.) Exponit quanta fecit animae suae, subdens: Ad ipsum, etc. Hoc fecit animae meae, ut clamarem ad ipsum, cum gentes ad idola: et quod extra loquor [Col. 0939D] intus habeo, et non iniquitatem, quia sic puritas orationis, auditur. Clamavi et exaltavi in corde. (AUG.) Id est, ipsum publice praedicavi, et in secreto confessus sum. Quod in ore, hoc et in corde habeo: tamen holocausta medullata offeram. His duobus perfectus est Christianus.

VERS. 18.---Meo. Suum est, quod non est perversum; proponit merito, ut discant prius laborare quam praemium quaerant.

VERS. 20.---Orationem meam, etc. Haec duo connexa sunt; si non suspenditur oratio, nec protelatur misericordia.



PSALMUS LXVI.

In finem. (CAS.) Post canticum resurrectionis, deprecationem [Col. 0940A] suam Propheta subdit, ut benedicti ad Dei cognitionem ducantur. Prophetat benedictionem omnium per adventum Christi. (AUG.) Quia in praecedenti psalmo monuerat nos benedicere Deum; quod non possumus, nisi ipse prior benedicat nos; ideo hoc precatur benedici, dicens: Deus misereatur nostri et benedicat, etc.

VERS. 2.---Deus misereatur. (Ibid.) Prior est benedictio Dei, quae est quasi pluvia terram nostrae mentis irrigans: inde nos benedicimus eum, quod quasi fructus est, et in utroque nos crescimus, non ipse. Dicat ergo desiderans pluviam Dominicae benedictionis: Deus misereatur, etc. Deus misereatur nostri et benedicat. (CAS.) Sed qui multi volunt, etc., usque ad et quia cognoscitur in gentibus Christus: [Col. 0940B] Confiteantur, etc. Benedicat nobis. (Ibid.) Benedicit Creator creaturae, multiplicando, numero et merito. Benedicit creatura Creatori, eum corde, voce et opere, laudando, et omne bonum, quod habet, ei ascribendo.

VERS. 4.---Confiteantur tibi populi, Deus. (Ibid.) Post notitiam hortatur confiteri pro directione et judicio.

VERS. 5.---Laetentur et exsultent. (AUG.) Quia jam confessi non timent futura judicia, quibus Christus est advocatus, non judex, laetentur.

VERS. 6.---Confiteantur tibi populi, Deus. (CAS.) Eadem admonitio ad aliud tendens, quia terra dedit fructum, et si idem initium sensus, tamen ad diversa tendit.

[Col. 0940C] VERS. 7.---Terra dedit fructum suum. (HIER.) Mariae Christum, etc., usque ad: Sed non illa sola hoc debet, imo, Benedicat etiam nos. Deus, Deus noster. (Ibid.) Ter trinitas, eum, unitas. Et metuant eum. (CAS.) Metus inter beneficia postulatur, ut credita caute custodiantur: Timor Dei incipit, et consummat; qui timere novit, amare non desinit.



PSALMUS LXVII.

VERS. 1.---In finem. (CAS.) Psalmus David prophetae de exsultatione Christi et Ecclesiae hic et in futuro, ut omnes Deo cantent. Surgente Christo, quasi elevata arca, etc., usque ad verbis his similibus Moyses usus fuisse dicitur.

VERS. 2.---Exsurgat Deus et dissipentur. (Ibid.) [Col. 0940D] Confidenter optat quod scit futurum. Et fugiant qui oderunt. (HIER.) Vel de poenitentibus legi potest, etc., usque ad ut lacrymis poenitentiae admoto igne Spiritus sancti duritia eorum solvatur. Qui oderunt. (AUG.) Pertinaces a praesentia tollantur ejus, qui ubique praesens; grave maledictum, ut velint et conentur, quod nullatenus fieri potest.

VERS. 3.---Sicut deficit fumus. (CAS.) Fumus ex flamma ascensu vanescit; ita peccatores ex flamma nequitiae fumiferas actiones producunt, et ipsa elatione deficiunt. Sicut fluit. (AUG.) De poenitentibus dici potest; vel in judicio a facie Dei tollentur mali: qui erit ignis ad poenam impiorum, et lumen justorum.

[Col. 0941A] VERS. 4.---Epulentur. (CAS., AUG.) In deliciis, quae sunt in conspectu Dei. Et delectentur, hoc potest eos delectare, quod laeti sunt quia non est finienda eorum laetitia.

VERS. 5.---Cantate Deo. (AUG.) Convertit se ad eos, quibus tantam spem dedit et hortatur. Qui ascendit. Non eum excipiet nova vita, nisi vetus occiderit; vel, resurgendo casum corporis vicit. Super occasum. (CAS.) Occasus mortis cadit illi, super quem sol justitiae oritur. Et ne dubites quis iste sit, quia Dominus nomen illi essentiale, quem Judaei ut communem hominem occiderunt. In conspectu. Consideratio praemii futuri aerumnas mitigat.

VERS. 6.---Orphanorum. (AUG.) Quibus mortuus est pater, mundus et diabolus, et mater concupiscentia. [Col. 0941B] Viduae, quibus error maritus moritur; in quibus habitat Deus, quos colligit, quos trahit, quia de viduis et orphanis facit sibi templum, in quo est.

VERS. 7.---Deus qui inhabitare. (HIER.) In Hebraeo habetur: Dominus autem inhabitare facit monachos in domo, in quibus non cohabitat peccatum. Unius moris. (AUG.) Unanimes, unum sentientes, etc., usque ad non meritis, unde subdit: Qui educit vinctos. Educit vinctos. (CAS.) De inferno ligato diabolo. Qui exasperant. Blasphemos in Deum. Vel persequendo in sepulcris in carnalibus fetidis sepulti, ut nec velint nec possint ambulare. Exasperant. (AUG.) Resistendo justitiae, cum omnino sint mortui in operibus mortuis; vincti vero volunt ambulare, nec possunt; hi solvuntur per gratiam, illi resuscitantur.

[Col. 0941C] VERS. 8.---Deus, cum egredereris. (CAS.) Diapsalmus de verbo Evangelii per egressum Christi. Deus, cum egredereris. Vere educis, quia praefiguratus est egressus ejus coram Israel, dum in columna nubis et ignis apparuit in deserto, et manna satiavit. (AUG.) Egressus dum apparuit hominibus per humanitatem, vel dum educit vinctos, id est, suscitat. Transiit in desertum, cum ad gentes venit. (BASIL.) Egredereris. Quasi dicat: cum transiturus esses solitudinem illam, quae nondum lucis splendorem acceperat, terram quidem concussisti ac commovisti, coelitus vero gratiae tuae guttas distillasti.

VERS. 9.---Terra mota est. Quia tunc terreni videndo tanta mirabilia moti sunt. Coeli distillaverunt [Col. 0941D] a facie Dei: Manna, dum in modum stillicidii, manna descendit a facie Dei, cujus praesentia per columnam noscebatur. (AUG.) Mons Sina a facie Dei fumavit, (secundum aliam litteram) quando Moyses ibi legem accepit.

VERS. 10.---Pluviam. Hoc est quod coeli distillaverunt manna, voluntariam quae satisfaceret voluntati illius gentis avide comedendi. Segregabis Deus haereditati tuae. Quia non aliis gentibus dedit, quod tunc Judaeis. Infirmata, etc. Ad tempus, dum Christo non credidit. (CAS.) Perfecit. Deus haereditatem suam, dum gentes in supplementum admisit. Subdit unde perfecit.

VERS. 11.---Animalia. Id est, gentes tuae, dum [Col. 0942A] credunt, habitant in haereditate, id est, in Ecclesia. Quae sunt animalia exponit. Parasti: praedestinatos dicit, quia ab origine mundi praeparati sunt. (AUG.) Vel, mons Sina a facie Dei Israel, subaudi distillavit, etc., usque ad in quo superabundavit gratia. (CAS.) Haec mystice, sed secundum figuram, etc., usque ad mittit ergo ad mysterium. (AUG.) Quidam libri non habent mons, sed a facie Dei Sina Israel; id est, qui legem dedit populo Israel: quia qui legem dedit per Moysem, qua terreret, dedit et benedictionem per Apostolos, qua liberet. In dulcedine (CAS.) Dulcedo est, qua bonum fit, non timore poenae, sed delectatione justitiae.

VERS. 12.---Dominus dabit verbum. Virtutes multas evangelizantibus verbum.

[Col. 0942B] VERS. 13.---Rex virtutum. (HIER.) Apostolorum, vel dilecti. (CAS.) Pater est rex angelorum, quibus imperat et ipse dilectus. (AUG.) Rex virtutum dilecti. Filii, id est, pater vel more veteris Scripturae Christus rex virtutum; Christi, id est, suarum, ut fecit Moyses, sicut praecepit Dominus Moysi. Dilecti, dilecti. (CAS.) Repetitio dilecti ad commendationem; sed non est haec repetitio in omnibus libris, sed sive sit, sive non, hic est sensus, dilecti non solum ad alia, sed etiam ad dividenda spolia, quae dividendo, speciosam fecit Ecclesiam.

VERS. 14.---Si dormiatis. (AUG.) Dormire inter medios cleros est in auctoritate duorum Testamentorum requiescere et pacifice acquiescere. Pennae columbae deargentatae, praedicatores quorum praedicatione [Col. 0942C] in coelum fertur gloria Ecclesiae. Columbae (AUG., CAS.) Columba Ecclesia, etc., usque ad praedicatione in coelum fertur. Et posteriora. (AUG.) Ubi radices alarum etc., usque ad vigor sapientiae est charitas. Inter medios cleros. (AUG.) Latinae linguae esset inter cleros, etc., usque ad vobis erunt pennae ambiguum est.

VERS. 15.---(CAS.) Diapsalmus, dum discernit, de donationibus Christi ascendentis, qui solus potest, et non alius. (AUG.) Dum gratia Spiritus sancti reges discernuntur, etc., usque ad et in eum credentes proteguntur.

VERS. 17.---Mons Dei mons pinguis. (AUG., CAS.) Commendationem montis subdit, etc., usque ad Hic enim est mons qui in Ezechiele vulnerat principem [Col. 0942D] Tyri. Beneplacitum est Deo, etc. (AUG.) Etenim Dominus habitabit eum in finem, id est usque ad terminum majestatis suae, qui est finis sine fine, et plenitudo omnium. Etenim Dominus habitavit. Nullus ut iste, quia iste mons, scilicet Dominus, habitabit illos montes usquequo ducat in finem, id est, in se Deum contemplandum. Alii autem montes sunt currus per quos vehitur Deus in universum mundum. Currus, quia unanimes copulati charitate, quos ad ministerium voluntatis suae moderatur Deus, decem millibus, innumeris populis; multitudo sanctorum.

In finem. Quia personaliter unitus est ei, in quo habitavit omnis plenitudo divinitatis corporaliter.

[Col. 0943A] VERS. 18.---Millia laetantium. (AUG., CAS.) Magnam multitudinem significat sanctorum, etc., usque ad et ideo laetantur. Sina in sancto (CAS.) Est mons in quo data est lex. Dicitur mandatum in quo requiescit Dominus, quia in sanctis mandatis ejus praesentia solet contueri. In Sina. (HIERON.) Vel in Sina sancto, id est, qui in Sina monte olim dedit legem, ipse idem est in sancto, id est, in Christo, qui est Sanctus sanctorum.

VERS. 19.---Ascendisti. (AUG.) Qui propter nos erudiendos descendit. In altum. Super omnes coelos. Cepisti captivitatem. (CAS.) Prius apud inferos captos: haec sunt spolia, similitudo triumphi; accepisti dona in hominibus a patre, id est, homines. Vel dedisti, secundum quod Deus, dona hominibus, [Col. 0943B] quod etiam fit in triumphis.

Cepisti captivitatem. (AUG.) Unde captivi dicuntur, quia capti retibus Petri, et sub leve jugum missi: unde in hoc curru sunt millia laetantium; non plorantium.

Accepisti. Paulus apostolica auctoritate, etc., usque ad: Quod uni ex minimis fecistis, mihi fecistis.

VERS. 20.---Quotidie. (Ibid.) Quia quotidie captivat captivos usque in finem saeculi. Et quia currum illum ducit in finem, addit prosperum iter. Iter. Cursum vitae, quae vere prosperum, cum dux sit salutaris.

VERS. 21.---Deus noster. (CAS.) Diapsalma. Exponit operationes, quae ex supradictis eveniunt: conquassatio inimicorum, conversiones peccantium; [Col. 0943C] martyria ab utroque sexu. Salvos faciendi. (AUG.) Commendat gratiam, quia nullus salvus nisi per eum; sed ne dicas, Cur ergo morituri? patienter fer, et mortem non indigneris quia et Domini, qui sine peccato fuit, exitus non alius, quam mortis, tamen voluntate, ne homo timeret mortem. Exitus mortis. (CAS.) Id est, resurrectio, ne queraris de morte, quia Christus inde exivit, et inde exire dedit. Ne mala pertinacium credas impunita, subdit, verumtamen capita, superbiam, vel auctores Judaicae sectionis, vel seditionis, vel haeresis.

VERS. 22.---Verticem capilli. (Ibid.) Versutias inanium quaestionum, quae tales inimicitias calumniarum quaerunt, ut capillos videantur perscrutari.

VERS. 23.---Ex Basan. (AUG.) Id est, confusione, [Col. 0943D] etc., usque ad ad eos, qui erant desperatissimi.

VERS. 24.---Pes tuus. (Ibid.) Id est, ut qui prius erant inimici, fiant pes tuus, praedicando usque ad sanguinem, scilicet, usque ad mortem: et canes, pro Deo latrantes, qui edunt de micis, etc. Pes tuus. Illi soli ad officium regiminis assumendi sunt, qui quod percipiunt, aliis praedicant, qui manibus honorum operum exsequuntur, quod ore praedicant, vel docent; unde in Levitico: Os turturis retorquetur ad ascellas.

In sanguine. (BASIL.) Quoniam ostendit Deum, etc., usque ad: et cum eos vincerem, aspersa sunt vestimenta mea. Canum. (AUG.) In magno sacramento eos ducere jussus est Gedeon, qui ut canes [Col. 0944A] aquam lamberent, trecentos tantum et non plures, in signo crucis propter thau, quae trecentos significat. Ab ipso. Quasi si quaeras unde tantum bonum, ut canes ejus sint cujus erant inimici? ait: Ab ipso, id est, ejus gratia, non a seipsis.

VERS. 25.---Viderunt ingressus tuos, Deus. (Ibid.) Vel visi sunt gressus tui, Deus, quibus venisti in mundum. Haec gratia latebat in Veteri Testamento: modo patet, cum missus Filius annuntiatur in gentibus. Qui. Deus. Est in sancto, corpore, licet perfidi non videant, secundum quod passus. In hoc etiam, patiendo vel credendo, praevenerunt eos principes, vel praevenerunt ad te laudem.

VERS. 26.---Principes. (BASIL., EUTHYM.) Apostolos Principes appellat, etc., usque ad et praedicatione [Col. 0944B] illos consecuti sunt. In medio. Ministri praepositi novarum ecclesiarum Deum laudantium, carne domita et corio siccato ab humore peccati, et extenso a ruga duplicitatis.

VERS. 27.---In ecclesiis benedicite. (CAS.) Diapsalma. Precatur et affirmat, ut haec inceptio dilatetur et confirmetur, pro qua et haeretici destruantur. (AUG.) In ecclesiis. Haec sunt juvenculae tympanistriae, ne quis carnaliter choros luxuriae cogitet. Ecclesiae quippe sunt adolescentulae nova gratia decoratae. In ecclesiis, non alibi, non in aliis conventiculis. De fontibus Israel. (CAS.) Ut ad eorum imitationem praedicetis, quae decet: quia sunt principes fidei, spei et charitatis, et per hoc Benjamin, id est, filius dextrae.

[Col. 0944C] VERS. 28.---Ibi Benjamin, etc. Principes, etc. (Ibid.) Per nomina tribuum, Christum et Aposto os indicat. Ibi, scilicet in templo Jerusalem vel in Ecclesia. Interpretatio etiam nominum Ecclesiae convenit. (CAS.) Forsan ex his tribubus fuerunt Apostoli, etc., usque ad: confessio in fide, fortitudo in spe, latitudo in charitate. In mentis excelsu, seu, ut proprie est Graeca dictio, etc., usque ad ut fidelis ac prudens distributor, divisit.

VERS. 29.---Manda Deus virtuti tuae. (Ibid.) O Deus, notifica Filium, quasi quod enuntio futurum, perfice. Vel, virtuti tuae, id est, fortibus tuis injunge, ut te annuntient. Vel, o Pater, manda tuum opus virtuti tuae, Filio, vel Spiritui sancto. (AUG.) Commendat enim Deus charitatem suam in nobis, quoniam, [Col. 0944D] cum peccatores essemus, Christus pro nobis mortuus est: quod bene et confidenter orat. Confirma hoc, Deus, quod operatus es. Incipiendo.

VERS. 30.---A templo tuo in Jerusalem. Quae est libera, mater nostra, quae est templum, a quo omne datum optimum; ab illo ergo templo. Reges terrae. Vel speciales tibi offerent munera, id est, sacrificia laudis. Sed quia huic laudi obstrepunt haeretici.

VERS. 31.---Increpa feras arundinis. (AUG.) Id est, eos qui moventur omni vento doctrinae. Ut excludant eos qui probati sunt. Hoc est quod Apostolus ait: Qui probati sunt, manifesti fiant (I Cor. XI); vel a vaccis excludant probati. Nam stabiles, fortes, et graves non habent seducere: In populo gravi laudabo [Col. 0945A] te. Dissipa. Increpa feras, et etiam dissipa dissentientes. Gentes quae bella volunt. Haereticos et alios eis consentientes, quos gentes vocat, propter genera diversarum sectarum, ne ibi series successionum confirmet errorem.

VERS. 32.---Ex Aegypto, Aethiopia. (AUG.) Aegypti vel Aethiopiae nomine fidem omnium gentium signat, a parte totum. Non ergo ex solis Judaeis, sed de gentibus praecones futuros prophetat. (HIER.) Aethiopia Gentilitas nigra peccatis, festinat manus dare Deo. Similitudo a victis, qui armis depositis eas dant victoribus, ne intereant. Praeveniet manus ejus. (Ibid.) Id est, vindictam ejus, per confessionem, ne manentes in peccatis puniantur.

VERS. 33.---Deo regna. Ut Deo sit in principio [Col. 0945B] sequentis versus. Vel magis in fine praecedentis versus est, Deo. Commendaturque fides (quasi, non praecedentibus operibus justificatur homo) quae per dilectionem incipit operari. Credet ergo Aethiopia Deo, et sic praeveniet opera ejus, id est, Aethiopiae, quod in Graeco non est ambiguum, id est, credendo in Deum, praeveniet opera sua. Vel ejus Aegypti Deo, id est, in Deum. Regna terrae, cantate Deo. (AUG.) Decursis omnibus, quae jam impleta cernimus, hortatur ad laudem Christi, et futurum ejus adventum praenuntiat.

Psallite. (CASS.) Diapsalma. Psallite: veniet qui ascendit, ubi sanctos consummabit.

VERS. 34.---Ascendit. (Ibid.) secundum quod homo. Nam secundum quod Deus, Patri aequalis, [Col. 0945C] super coelum coeli, excelsiores creaturas, ut nihil supra se haberet. (HIER., CAS.) Oriens. Verbum a Patre genitum. Et ascendit ab oriente Virtute Verbi.

Ad orientem. Locum expressit, ubi surrexit et unde ascendit.

(AUG.) Ad orientem, nostrae illuminationis. Vel quia Jerusalem est in Oriente. Voci suae. (Ibid.) Qui fuit humilis in passione: dabit vocem virtutis in communi resurrectione. Vocem virtutis. (CAS.) Efficaciam resuscitandi omnes mortuos.

VERS. 35.---Magnificentia ejus et virtus. (AUG.) Quoniam jam tunc non erit commistio malorum, inde evidens erit magnificentia ejus super verum Israel. In nubibus. Quia non solus veniet ad judicium, sed [Col. 0945D] cum senioribus populi, qui sunt nubes: quas ne aliter acciperes, addit: Mirabilis in sanctis.

(EUTHYM.) Per nubes. Hic ipsos Apostolos intelligit, veluti supra exsistentes, atque eminentes a terrenis negotiis, ac veluti spirituali aqua plenos, quam ex sancti Spiritus profundis hauserunt, ut animarum arva ac campos, hoc est, ut ipsos credentes, irrigarent.

VERS. 36.---Ipse dabit virtutem et fortitudinem plebi suae benedictus Deus. (CAS). Magna promisit, ne quis pro humana infirmitate desperet se ad tanta praemia pervenire.



PSALMUS LXVIII.

VERS. 1.---In finem. (AUG.) Commutatus est ex [Col. 0946A] forma Dei in deterius Adam, etc., usque ad pati secundum Graecos. (CAS.) Quartus psalmus qui latius de passione, et resurrectione. Agitur de causa commutationis, id est, passione Christi. Hic loquitur Christus caput et corpus. Salvum me fac. Primo, precatur salvus fieri, quia multa patitur, quantum ad se gratis, sed quod alius rapuit, ipse solvit. Haec est vox grani sinapis contempti, dum in horto obruitur, quod crescit in magnum olus: hoc fuscum et aspernabile prorsus. Sic et Christus, de quo: Vidimus eum non habentem speciem neque decorem, sed tamen occupavit faciem terrae, factus mons magnus.

Aquae usque ad animam meam. (AUG.) Id est, turbae, etc., usque ad ultra quam non habent mali quid eis faciant.

[Col. 0946B] VERS. 3.---In limo. (AUG.) Homo factus est delimo terrae, etc., usque ad id est, virtus carnis evadendi passionem. Substantia. Dicuntur divitiae, etc., usque ad id est, non inveni in eis quod feci. Veni. Quia sponte. In altitudinem. Profundum insani populi.

VERS. 4.---Laboravi. (AUG.) Diu clamavit: Vae vobis! Scribae et Pharisaei, ut raucus quantum ad illos, quia non est ab eis intellectus. Clamans, etc. (CAS.) Laborat, cujus votum non impletur. Oculi mei. Ut oculi duorum eum in via non agnoscentium, quibus factum est extra quod erat intra, id est, caecitas quae in corde facta est et in oculis. Dixerunt enim: Sperabamus quod redempturus esset Israel (Luc. XXIV.) [AUG]. Sed spem eis reddidit, etc., usque [Col. 0946C] ad quia perditi fuissent. Dum spero. (CAS.) Causa subditur, praestolor misericordiam, non exoro potentiam.

VERS. 5.---Multiplicati. (AUG.) Quod prius typice, nunc in re aperte dicit. Super capillos. Pro infinito, vel plures sunt his qui sunt ornatui. Rapui. Rapere voluerunt divinitatem, et perdiderunt felicitatem: rapuit Adam, praesumens, ut diabolus, de divinitate.

VERS. 6.---Deus, tu scis. (CAS.) Quia pro aliis solvit, precatur, exspectantes antiquos, et quaerentes alios, scilicet, modernos, in se non frustrari, cum tanta tam aequanimiter ferat.

Insipientiam. (AUG.) Ex membris. Vel, quod stultum [Col. 0946D] est Dei, sapientius est hominibus. Quod in me irriserunt, qui sibi sapientes videbantur, tu scisti quare fieret irrisio, scilicet, talis et mors (CAS.) Insipientiam. Quod mei ignari Dei, hi sunt qui commutantur in sapientes et justos.

VERS. 7.---Non erubescant. (Ibid.) Quae solverit, exponit; hic ostendit quod superius de membris dixerat. (AUG.) Non erubescant, id est, non dicatur eis: Ubi est Christus vester? vel non prematur Ecclesia, ut filii erubescant. Qui exspectant. (CAS.) Quod oculis videre non potuerunt prophetae et justi. Ne ergo aliter eveniat quam Spiritus sanctus per eos praedixit, sequitur: Deus virtutum, cui nihil est impossibile. Deus Israel. (AUG.) Ut qui Deitatem ejus intueri [Col. 0947A] possunt, non seducantur infirmitate ejus carnali.

VERS. 8.---Quoniam propter te sustinui opprobria. (CAS.) Congregat in unum multa quae pertulit, ad invidiam in Judaeos excitandam; opprobrium, in Beelzebub ejicit daemonia, potator, vorax. (Matth. XI.)

Operuit. Hoc solet evenire in bono laceratis, qui solent tanto amplius ad tempus effici tristes quanto cognoscunt in se iniqua confingi.

VERS. 9.---Peregrinus. Vel hospes, qui in domo ad tempus recipitur; non ut frater charissimus, quod eram.

VERS. 10.---Zelus domus tuae comedit me. Quando funiculo vendentes ejecit. Quid istum zelum sequitur, [Col. 0947B] subjungit: Et opprobria exprobrantium tibi ceciderunt super me. Quia increpati Judaei convicia, quasi tela, super eum miserunt, ut: Nonne hic est filius Joseph? (Luc. IV.) Exprobrantium tibi. Quando dixerunt: Nunquid potest Deus parare mensam in deserto? (Psal. LXXVII.) Isti sunt dii tui, Israel (Exod. XXXII). Unde nunc dicit eadem convicia cadere super se, quae olim exprobrabant, ut ex consuetudine impia videas eos et non noviter hoc fecisse.

Ceciderunt. (CAS.). Cadunt super nos mala, quando non possumus vitare illa: ceciderunt igitur, id est, effectum habuerunt.

VERS. 11.---Et operui in jejunio, etc. (AUG.) Praeelegi jejunare potius quam fel et acetum accipere; [Col. 0947C] id est, veteres et amaros, qui non intrant in corpus ejus. (CAS.) Et operui. Non exercui potentiam vindicando. Et factum est, quod patuit in sputis, in opprobrium. (AUG.) Detrahentium et derisorum.

VERS. 12.---Et posui. (AUG.) Illis carnem apposui, in quam saevirent, et occului Deitatem. Cilicium. (AUG., HIER.) Mortalis caro, ut de peccato damnaret peccatum.

Cilicium, lugubris caro, ut quando flevit super Jerusalem (Luc. XIX), et pro Lazaro (Joan. XI).

In parabolam. (AUG., HIER.) Irrisoriam, ut cuilibet maledicendo, dicerent: Sic tibi contingat ut crucifixo. Vel, quia parabolas eos docebam; unde: Vobis datum est nosse mysterium Verbi Dei, caeteris autem in [Col. 0947D] parabolis. Et tunc adversum me loquebantur.

VERS. 13.---Qui sedebant. (CAS.) In porta sedent, qui conventibus hominum sedula curiositate miscentur. Dicit ergo passionem suam Judaeorum esse fabulam, ut nullus exciperetur, qui hujusmodi locutionis esset alienus; unde Cleophas ait: Tu solus peregrinus es in Jerusalem, et ignoras, etc. (Luc. LXXXIV).

In porta. Civitatis: ubi solent judices sedere ad judicandas causas, id est in publico judicio.

(HIERON.) Sicut Scribae et Pharisaei habentes clavem scientiae: sed nec intrantes, nec alios intrare sinentes.

Et in me psallebant. (CAS.) De me aiebant in publicis [Col. 0948A] conventibus, et in conviviis psallebant: irrisio mea erat psalterium. Qui bibebant vinum. (AUG.) Qui inebriantur temporali voluptate. Vel, (CAS.) in Deum probabili opere psallant, qui vinum spirituale bibunt.

VERS. 14.---Ego vero. (CAS.) Praedictis malis opposita est oratio pro parte sua, ut discamus non rixas, sed orationes opponere jurgiis. Tempus beneplaciti. (AUG.) Ideo nunc est tempus beneplaciti et reconciliationis per incarnationem, per sanguinem, per mortem; deinde quomodo hoc tempus provenerit, exponit: In multitudine misericordiae. In veritate. Praemisit de misericordia, nunc subjungit de veritate, quia universae viae misericordia et veritas misericordia, dimittendo peccata; veritas, reddendo promissa.

[Col. 0948B] VERS. 15.---Ut non infigar. (AUG.) Mente, supra dixit infixum corpore; dicitur hoc ex infirmitate membrorum. De luto, id est, lutosis desideriis. De profundis aquarum. (CAS.) Judaei malignitate consilii profundi sunt, seditionibus turbulenti.

VERS. 16.---Profundum. (CAS.) Peccatorum, quod deglutit animas; unde: Peccator cum venerit in profundum peccatorum, contemnit (Prov. XVIII). Haec pericula membris ejus imminent. Neque urgeat super me, etc. (AUG.) Et si cecidisti, non claudit super te puteus os suum, si non claudis os tuum; sed confitere et dic: De profundis clamavi ad te, Domine, et evades. Claudit super illum, qui in profundo contemnit, a quo mortuo, velut qui non sit, perit confessio.

[Col. 0948C] VERS. 17.---Exaudi me, Domine, etc. (CAS.) Periculis hominum expositis, voce eorum precatur: Exaudi me, Domine, quia benigna misericordia, non quia merui. Benigna. (AUG.) Suavis est tribulato misericordia, ut panis esurienti. Venit tribulatio; differt Deus subvenire, ut moveat desiderium, et sit dulce auxilium; quod cum fit, jam non est quo differat.

VERS. 18.---A puero, etc. (AUG.) quolibet sancto, parvo, non superbo; a quo superbiam tollit disciplina tribulationis.

VERS. 19.---Propter inimicos, etc. (AUG.) Ut confundantur liberatione mea, etc., usque ad unde ipse Nabuchodonosor conversus Deum praedicat. Propter inimicos. (ID.) Hoc ad apertam, ut caro resurgat, et [Col. 0948D] ascendens spiritum mittat; unde inimici conversi sunt, quibus non proderit, si solam animam liberaveris.

VERS. 20.---Tu scis improperium. (ID.) Quia quare sint ista mihi, tu nosti, illi non norunt. Et quia ipsi in conspectu tuo sunt, ista nescientes non poterunt confundi vel corrigi, nisi manifeste eruas. Et ideo ait: Propter inimicos. (ID.) Improperium, vel opprobrium, etc., usque ad sed adjuvando perficiat. Reverentiam. (ID.) Alii ignominiam, ut alapas, flagella, et quod Pilato tanquam reus traditus est: haec non pro suo reatu, sed pro nobis sustinuit, ut in talibus nos instrueret.

VERS. 21.---In conspectu tuo. (CAS.) Invidiam ex [Col. 0949A] citat contra eos, ut tantum scelus praesente Deo committerent.

Cor meum. Quia voluntate sustinuit, secundum illud: Desiderio desideravi hoc pascha manducare vobiscum.

VERS. 21.---Qui simul contristaretur, et non fuit; et qui consolaretur, et non inveni. (AUG.) Contristati sunt discipuli et mulieres quae super eum flebant, sed non simul. Carnaliter enim contristabantur de vita mortali, quae erat mutanda morte, cum deberent cum eo contristari de caeteris, qui medicum occidebant, quod nemo tunc fecit.

VERS.---22.---Et dederunt in escam meam fel, et in siti mea potaverunt me aceto. (AUG.) Quod non inveni simul tristes et consolantes, hoc fuit mihi [Col. 0949B] fel amarum propter moerorem.

Acetum, etc. Id est, acidum, propter vetustatem eorum. Legitur in Evangelio fel ei oblatum, sed in potu, non in esca. Mystice ergo dicitur, id est, super escam suavem quam cum discipulis acceperat, quae est esca unitatis Christi, injecerunt fel: quod adhuc hodie facit, et gravius peccat contemptor sedentis in coelo, quam qui crucifixit ambulantem in terra. Dant bibendum amarum potum, qui male vivendo scandalum faciunt Ecclesiae, ut haeretici.

Gustavit Dominus, docens et nos gustare, id est, pati tales: sed non bibit, quia non possunt tales in corpus ejus recipi. Mystice ergo hoc praedicitur, sicut et mystice factum est in passione.

[Col. 0949C] (CAS.) Et dederunt. Haec est consummatio passionis; cum dixisset: Sitio, fel cum aceto obtulerunt, hoc facto mores suos amarissimos indicantes.

VERS. 23.---Fiat mensa. (CAS.) Prophetia contra adversarios. (AUG.) Fiat mensa. Mensa, Scriptura: hanc Judaei habuerunt, dum mandatum Dei coluerunt; postquam a lege jejuni sunt, haec mensa coram ipsis gentibus data est, ut gravius dolerent.

In laqueum. Ut qui littera legis alios stringebant, in ea obligati caderent. In retributiones. Quia illis ablata, et gentibus data. Malorum fuit retributio, dum nolentes in ea epulari, ab ea sunt exclusi. In scandalum. Quia deserentes pacis auctorem, rixas sibi et prava opera concitant.

[Col. 0949D] VERS. 24.---Oculi. (AUG.) Doctores qui praeeunt. Obscurentur, id est, lumen scientiae perdant. Et dorsum eorum, etc. Id est, minores. Cum enim lumen scientiae perdunt qui praeeunt, ad portanda peccatorum onera, et ad appetenda terrena inclinantur sequentes; vel, dorsum, mens eorumdem Semper hoc de illis qui non poenitent.

VERS. 25.---Effunde, etc. (CASS.) Ut in morem fluminis sit copiosa.

Comprehendat. Ut non liceat effugere.

VERS. 26.---Fiat habitatio. (AUG.) Hoc jam in manifesto, etc., usque ad in quo superbierunt contra Deum. In tabernaculis. (CAS.) Templo et regio palatio. Ad hoc ponit inhabitare, quod fit devotae [Col. 0950A] mentis affectu; ad domos habitare, quod fit corporea mansione.

VERS. 27.---Tu percussisti. (CAS.) Non sua culpa: percussisti passione, ad salutem gentium; hoc illi crudeli voto impleverunt.

Et super dolorem. Quia erat pro perditione eorum.

Addiderunt. Inferre mortem. Vel super dolorem vulnerum meorum, id est, quae mihi infixerat lancea, et clavis, addiderunt custodes sepulcri.

VERS. 28.---Appone iniquitatem super iniquitatem, etc.) (AUG.) Iniquitas eorum fuit, ut hominem occiderent, et super hoc apposuit Deus, ut Filium suum occiderent, ut sicut servos praemissos, ita ipsum haeredem.

[Col. 0950B] VERS. 29.---Deleantur, etc. (ID.) Quia scriptos se putant, etc., usque ad et staturos ad dexteram. De libro viventium, etc. (CAS.) Notitia Dei, quae praedestinavit ac vitam, quos praescivit conformes fieri imagini Filii sui. Non sic tamen accipiendum est, tanquam in hoc libro aliquem scribat Deus, quem postea deleat: sed secundum spem illorum, qui scriptos se putant.

VERS. 30.---Ego sum pauper, etc. (CAS.) Hic dispensationem incarnationis et sanctitatem propositi exponit, dicens: Quis finis passionis? Dolens. (AUG.) Hoc secundum caput, pro omnibus dolet: unde: Dolores nostros ipse portavit (Isa. LIII), quod nullus alius. Ideo dicit:

VERS. 32.---Et placebit. (CAS.) Laus puri cordis [Col. 0950C] plus placet quam mactatio pecudum. Vitulum novellum. (AUG.) Pro peccatis offerebatur novellus vitulus, qui significabat novitatem secuturam; quae defensionem habet in cornibus, munimen pedum in ungulis (per quas aspera saeculi calcet); producentem, quia fidelis quotidie virtute Dei augetur. (AUG.) Vitulus ungulis terram excitat, sic qui non contradicit, sed tamen terrenum abjecte sapit, ungulis excitandus est: et super hunc vitulum placebit laudatio mea cum angelis, ubi nec adversarius erit ventilandus, nec piger de terra excitandus.

VERS. 33.---Videant. (CAS.) Quod oblatio jam est in mente, non in rebus, ubi pauper aequatur diviti. Et, o pauperes, hoc tamen contuitu Dei facite, quaerite Dominum. Vel, ut videatis, quaerite Deum, [Col. 0950D] escam mentis. Vinctos. (AUG.) Qui ultra necessaria quaerit, compedes onerat; sed sufficit diei malitia sua. Vinctos. (ID.) Vinctos mortalitate, qua Dominus offensus servos compedivit: sed inde clamantes audit.

VERS. 35.---Caelum, terra, mare. (CAS.) Ad litteram, id est, coelestia, terrestria, et natantia, haec laudant, dum ex eis laudatur creator. (ID.) Divitiae sunt pauperis videre creata, et inde laudare creatorem. Laudent illum, etc. (ID.) Quod prius simul, nunc sigillatim monet; vel, laudent coelestia, terrestria, natantia. Et, ut perfecte omnia concludat, addit: Omnia quae in eis sunt: sic omnis creatura ad laudes invitatur. (HIER., CAS.) Ac si diceret: Omne [Col. 0951A] genu flectatur, coelestium, terrestrium et infernorum (Phil. II). Et omnia reptilia in eis. (CAS.) Omnes modi monstrosi, in peccatis haerentes terrenis.

VERS. 36.---Quoniam Deus salvam faciet Sion, etc. (AUG.) In spe fidelis populi finitur constructio Ecclesiae: unde omnis creatura laudare monetur.

VERS. 37.---Et qui diligunt nomen ejus, etc. (CAS.) Quid per singula? omnes qui diligunt nomen tuum habitabunt. (AUG.) Hi sunt semen servorum. Iste enim versus exponit praecedentem.



PSALMUS LXIX.

VERS. 1.---In rememoratione. (CAS.) Memoria duobus modis, etc., usque ad et spem resurrectionis assumunt. (AUG.) Vox tribulatorum pro Christo, etc., [Col. 0951B] usque ad primo petentes se adjuvari, malos erubescere.

VERS. 2.---Deus in adjutorium. Monet ut in Deo, non in nobis, gloriemur. (CAS.) Hic omnis petitio affirmatio est, unde non sunt timendae tribulationes. Hic versiculus ante omnes horas in initio praedicitur, quia, cum orare solemus, maxime tentare nititur diabolus, ut muscae morientes perdant suavitatem unguenti.

VERS. 3.---Confundantur. (CAS.) Confundi, est de perversitate turbari. Revereantur, ne proles a justitia poena sequatur. Qui quaerunt, etc. (AUG.) Diversa sunt tempora in Ecclesia: primo, fuit impetus persequentium, unde, qui quaerunt; modo, remansit malevolentia cogitantium, unde, qui volunt. (ID.)

[Col. 0951C] VERS. 4.---Avertantur. (ID.) Duo genera sunt persequentium, etc., usque ad exit integer, qui neutro capitur.

VERS. 5.---Exsultent et laetentur in te omnes. (CAS.) Monet laetari bonos, quos egenos Deus adjuvat et liberat. Semper. Quia non unquam debet cessare a laude ejus. Magnificetur Deus. (CAS.) Nostro more dictum, ubi quis laudibus crescit; quod non Deus, sed nos laudando proficimus.

VERS. 6.---Ego vero egenus. (CAS.) Quod hortor, facio, etc., usque ad ubi est dives, semper ambit, desiderat et accipit. Ne moreris. (ID.) Tardum videtur, quod magno desiderio quaeritur. (AUG.) Ne mihi tardius videatur, quod venturus es, quod fit per patientiam; qua qui caret, tardum ei videtur, et [Col. 0951D] deflectitur ab eo: ut uxor Lot, quae fit statua salis, ut te condiat: exemplo enim tibi est ne retro aspicias.



PSALMUS LXX.

VERS. 1.---In finem. (AUG.) De commendatione gratiae, etc., usque ad fere singulis syllabis commendatur gratia.

Filiorum Jonadab. (ID.) Filiis spontaneis, etc., usque ad qui ex se mali.

(CAS.) Vel ita, monemur in titulo habere devotionem filiorum Jonadab, etc., usque ad illi vero consueta malitia in obstinatione permanserunt.

VERS. 2.---In te, Domine, speravi. Generalis justus [Col. 0952A] loquitur a principio mundi usque ad finem: totam spem in Deo ponens, gratiam ejus commendat, ne falsa in nobis praesumamus.

(CAS.) Vel priores captivi sunt in mundo, unde evadi potest: secundi in inferno. Vel, priorum, id est, eorum qui ante capti vitiis, quam filii Christi. Totus hic psalmus gratiam Dei, quae gratis datur, summa intentione commendat.

VERS. 3.---Esto mihi in Deum protectorem, et in locum munitum, etc. Duo promisit, duo alia reddit.

VERS. 4.---Peccatoris. (AUG.) Duo sunt genera peccatorum: alii legem acceperunt, ut Judaei et Christiani; alii non, ut pagani.

VERS. 5.---A juventute. (CAS.) Id est, a conversione, vel ex quo contra diabolum coepi pugnare. [Col. 0952B] (AUG.) A juventute, ex quo coepi sperare in te, etc., usque ad juvenis pugnat, sed cadit, nisi sit Deus spes ejus.

VERS. 7.---In te cantatio. (CAS.) Delectationi est mihi esse in te. Semper. Ut continua sint beneficia. Semper. (AUG.) Et in praesenti, etc., usque ad contra quam nil stat.

VERS. 8.---Repleatur os meum. (CAS.) Dixit beneficia, nunc petit ut gratias agere possit. Nam si Deus os non replet, non ardet desiderium. Tota die magnitudinem tuam. (AUG.) Id est, sine intermissione, etc., usque ad nomine ergo magnitudinis omnia includit.

VERS. 9.---Ne projicias me. (CAS.) De gratia tempore senectutis et senii danda. Senectutis. (AUG.) [Col. 0952C] Senectus in Christo, dum prodigium factus est, dum infirmatus in cruce et irrisus; quod dicitur senectus, quia ex vetustate assumpsit, unde: Vetus homo noster simul crucifixus est (Rom. VI).

VERS. 10.---Quoniam dixerunt inimici mei. (AUG.) Dicitur hoc de Christo, qui inter manus inimicorum infirmus factus est, et quasi nihil posset comprehensus. Sed hic de membris ejus dicitur hoc, quia et illa talia ex nostra persona habuit.

VERS. 11.---Deus dereliquit eum. (AUG.) Unde alibi: Quare me dereliquisti? id est, quare me derelictum putant malo suo. Si enim cognovissent, nunquam Dominum gloriae crucifixissent.

VERS. 12.---Ne elongeris a me. (CAS.) Longe putant, dum tardat; ne elongeris, ut gravioribus [Col. 0952D] exponat.

VERS. 13.---Confundantur, etc. (CAS.) Quia disposita Dei non mutantur. Detrahentes animae meae. Alias, committentes animam meam. (AUG.) Id est provocantes nos ut Deo resistamus, quod est contra Deum committere bellum; ut illi faciunt quibus non placet Deus in suis adversis, quod est eum habere injustum. Committitur etiam anima, si odit eos a quibus patitur. Qui quaerunt. (ID.) Ut fecit uxor Job, quae ait: Dic aliquid in Deum et morere (Job. VII). Ut etiam ait uxor Tobiae: Ubi sunt justitiae tuae? (Tob. IV, 2.) Hoc dicebat ut displiceret illi Deus.

VERS. 14.---Et adjiciam. (AUG.) Adjectio laudis est, post creationem omnium rerum, laus de incarnatione [Col. 0953A] et resurrectione, quod inferiora docent. Omnem. (AUG.) Quia si laudatus in omnibus aliis, nondum in eo quod suscitavit carnem nostram in vitam aeternam, quae est laus adjecta pro resurrectione Christi. Vel omnis laus esset, et nihil laudi deesset, si damnaret peccantes, quia justitia esset; sed quia et hos liberas: Adjiciam super omnem laudem tuam.

VERS. 15.---Os meum annuntiabit justitiam. Christum, sed ne aliter acciperes, addit: Salutare. Quare? quia non approbatur ex operibus legis justificari quemquam. Et hoc est: Quoniam non cognovi litteraturam, id est, figuras legis per quod fiam potens. Tota die. (AUG.) Vel ita, etc., usque ad justitiae serviat. Quoniam non cognovi litteraturam. (ID.) Praedicabo salutem tuam tota die, etc., usque ad quia [Col. 0953B] habitu inventus est ut homo (Philip. II), et surgit mortuus.

VERS. 17, 18.---Docuisti. (CAS.) Per libros, vel inspirando usque nunc: per spatia temporum crevit doctrina. Mirabilia. Quod de iniquo justus. Mirabilia. (AUG.) Quid mirabilius quam mortuos suscitare? etc., usque ad hoc est a juventute et nunc. Juventute. (ID.) Aliqui notant quatuor tempora Ecclesiae, aliqui tantum tria distingui, idem significantes per nunc et senectam. Unde juventus Ecclesiae fuit quando virtus martyrum dimicavit. (CAS.) Progrediens vero tempus, nunc, cum fides per Ecclesias proficit. (AUG.) Senecta, id est, gravis aetas, quando incipiet frigescere charitas multorum, cum mundi tempora decrescunt. Senium. (CAS.) Occiduum tempus, etc., [Col. 0953C] usque ad contra quos Dominus: Vobiscum sum usque ad consummationem saeculi, etc. (Matth. XXI).---Donec annuntiem brachium tuum. (CAS.) Dum per incarnationem captivos liberat. Et justitiam judicii, puniendi scilicet, qua hominem peccantem justo judicio damnat.

VERS. 19, 20.---Usque in altissima. Et ne putes quod solus homo egeat gratia, etc., usque ad continet in eo quod sunt.

Usque in altissima. Quia homo Deus sedet ad dexteram Patris regnans cum eo. Quae fecisti magnalia. Utrumque mirabile, per gratiam redimi hominem, qui per justitiam damnatus erat.

Deus, quis similis tibi? Quantas ostendisti mihi tribulationes multas et malas, et conversus vivificasti me, [Col. 0953D] et de abyssis terrae, etc. Cui personae quae gratia sit, captivae scilicet, utraque resurrectio mentis et corporis; unde promittit gratias.

VERS. 22.---In vasis psalmi. (CAS.) In vivificatione spiritus vel contemplativa vita.

VERS. 23.---Anima mea quam redemisti. (AUG.) Ipsis internis labiis quibus tacite clamat Deum.

VERS. 24.---Cum confusi et reveriti fuerint. Tunc locus est verae et securae exaltationis, cum non licet impiis dominari.



PSALMUS LXXI.

VERS. 1.---In Salomonem, etc. (AUG.) Verum pacificum, etc., usque ad qui hic commendatur secundum [Col. 0954A] utramque naturam. (CAS.) Quartus psalmus de duabus naturis Christi monet ut Christum verum Deum et verum hominem regem credamus, et est prophetia de Christo.

VERS. 2.---Deus judicium. (CAS.) De judicio, optando illud dari Filio. Justitiam tuam, etc. (AUG.) Nota repetitiones ejusdem, vel aliis verbis, multum commendant divina eloquia, quae maxime sunt in psalmis: et in eo genere sermonis, quo affectus animi est movendus.

VERS. 3.---Montes. (AUG.) Prophetae, Apostoli, qui coelo altitudine proximant; pacem nuntiandam populo fideli, Christum. Et colles. Suscipiant justitiam, id est, Christum, vel montes pacem populo: et colles de utrisque praedicatoribus praecedentibus et [Col. 0954B] sequentibus dicit. Vel suscipiant montes, id est, majores.

Pacem. Verbum reconciliationis, scilicet verbum Evangelii, ad hoc ut nuntient populo.

Et colles. Id est, minores; justitiam, id est, obedientiam, ut obediant doctrinae veritatis.

Tuum et tuos dicendo, ostendit omnia quae sunt Patris esse et Filii, et e converso.

VERS. 4.---Judicabit pauperes populi. (CAS.) Idem agit de eodem judicio affirmando. Post optationem, virtute prophetiae, dicit quae sunt adventu Domini praestanda. (AUG.) Vel secundum aliam litteram: Justitia judicabit pauperem. Sed codices qui habent in littera magis approbantur. Pauperes populi. Id est, eos qui pauperes in populo, in quo boni malique [Col. 0954C] commisti. Humiliabit calumniatorem. Dum enim gratia sua adjuvat, etc., usque ad qui innocentes nititur trahere in culpam. (HIERON., AUG.) Vel, humiliabit, et, victo diabolo, permanebit cum sole splendor; id est, Filius cum Patre, sedens ad dexteram Patris in aeternum, hoc est ante lunam, in generatione et generationem.

VERS. 7.---Descendet sicut pluvia, etc. (CAS.) Ecce quis et qualis ille rex, qui judicaturus est. (AUG.) Alludit facto Gedeonis, etc., usque ad et postea complueretur gentilitas sicco vellere Judaeorum. (CAS.) Descendet Christus, etc., usque ad quis ergo post tam apertas similitudines dubitet de partu Virginis? In vellus, et sicut stillicidia. (AUG.) Vellus, Judaea, quae auctoritate doctrinae exspolianda erat, ut ovis [Col. 0954D] vellere: vel, quia doctrinae pluviam detinebat, quam nolebat gentibus praedicare.

VERS. 8.---Et dominabitur a mari usque ad mare. (CAS.) Ostendit quae sit amplitudo regni. A flumine. (AUG.) A Jordane, ubi vox:. Hic est Filius meus dilectus. Inde ergo doctrina ejus coepit: inde auctoritas magistri dilatatur usque ad terminos orbis terrae, praedicato Evangelio regni. (CASS.) Inde regula baptismi per totum orbem manavit. Paucis verbis magna docet sacramenta

VERS. 10.---Reges Tharsis et insulae munera offerent. (CAS.) Pertinaces dicuntur inimici, etc., usque ad vel, historialiter potest accipi de regibus qui venerunt adorare Christum.

[Col. 0955A] VERS. 12.---Quia liberabit pauperem a potente, etc. (CASS.) De operibus ejus agit, etc., usque ad in participatione justitiae.

VERS. 14.---Ex usuris. (AUG.) Usurae, peccata, etc., usque ad juvando per gratiam ad justitiam faciendam. Vel, ex usuris, de futuro, id est, poenis aeternis; et iniquitate, id est, peccato ipso, pro quo poena debebatur. Nomen. Christianum. Coram illo. Quia in ejus regno ante ipsum victuri sunt.

VERS. 15.---Et vivet, et dabitur ei de auro, etc. (CAS.) De honorificentia regis. Arabiae. (AUG.) Per Arabiam, gentes; per aurum, sapientiam, quae excellit inter doctrinas. De ipso semper. (ID.) Multiplicando, vel consequendo, vel de ejus institutione, quia ipse orare docuit.

[Col. 0955B] VERS. 16.---Firmamentum. (AUG.) Prophetarum est, quia quod praedixerunt, implevit. In summis montium. (ID.) Auctores Scripturarum Prophetae et Apostoli; quos firmat, quia omnia ab illis praedicta in illo sunt impleta.

In terra. Quia propter eos qui in terra sunt, omnia scripta sunt. Unde et ipse in terram venit, ut ea impleret.

Super Libanum. (AUG.) Sicut Libanus proceras cedros producit, sic Christus sanctos ad coelum. Sicut fenum. (CAS.) Non aetas seni sed viriditas sanctis comparatur. Boni de ista civitate praesentis Ecclesiae migrantes in illa beatitudine florebunt. (AUG.) In Genesi feni nomine et frumentum intelligitur, etc., usque ad et comparabitur feno terrae quidquid [Col. 0955C] pro magno habetur in seculo.

VERS. 17.---Sit nomen ejus benedictum, etc. (CAS.) Monet omnes laudes ei dicere, quia omnes in eo benedicentur. Ante solem. (ID.) Id est, ante omnem creaturam, ne putes temporalem Dei Filium. Omnes gentes. (AUG.) Ne tribus duodecim accipias, addit omnes gentes.

VERS. 18.---Benedictus Dominus Deus Israel, etc. (AUG.) A parte sua laudat. Nota exclamatoriam benedictionem, cum admonitione et prophetia. Fiat, fiat, etc. (CAS.) Magnificum est, quod sic concludit: Optantis est semel dicere, nimium desiderantis repetere. Quasi dicat: Quod jussisti, Domine, ita fiat, fiat, donec quod coepit a flumine perveniat usque ad terminos orbis terrae. (HIER.) Sciendum quod septuagesimus [Col. 0955D] primus psalmus secundi libri finis est: unde et in extremo habet: Fiat, fiat, pro quo in Hebraeo dicitur: Amen, amen.

VERS. 20.---Defecerunt laudes. (ID.) Etiam hoc diligentius observandum est, quod illud: Defecerunt hymni David filii Jesse, ad finem septuagesimi primi psalmi pertineat. Id vero quod sequitur: Psalmus Asaph, initium sit sequentis.

Hymnus tria habet: laudem Dei cum cantico: nisi enim cantetur hilariter, non est hymnus: non cantat autem qui non amat. Si sit laus, et non est Dei, non est hymnus: et si sit Dei, et non cum cantico, non hymnus. Praeter solitum addit: Filii Jesse; David enim homo, quidam filius Jesse, regnavit in [Col. 0956A] Israel tempore Veteris Testamenti in quo Novum erat, sed occultum: sicut et Christus in David et in Abraham, sed occultus, ut fructus est in radice, sed non apparet. Noverunt autem pauci Prophetae et Christum, et Novum Testamentum, scilicet in occulto, et pronuntiaverunt revelandum. Illo ergo tempore, pro regno illo, ubi regnavit homo filius Jesse, pro hujusmodi carnalibus carnalis populus laudabat Deum. Sed regno illo et caeteris hujusmodi deficientibus, deficit laus, non Filii Dei, sed filii Jesse. His autem deficientibus quae Deus subtraxit ut quaererentur ea quae occulta in illis tegebantur, loquitur Asaph, id est Synagoga, sed fidelis, quae pie Deum coluit, licet propter terrena, quae a Deo, non a daemonibus, ut gentes, quaerebat. Attendens autem [Col. 0956B] blasphemos his abundare, pro quibus serviebat, coepit nutare, nesciens quid in his figuris lateret, quasi non esset aliquid melius quod Deus daret: sed admonitus per haec sibi subtracta quaerere ea quae non habet cum malis communia, castigans se cum admiratione, dicit: Quam bonus Israel! Sed quibus? Rectis corde. Primo ergo describens nequitiam malorum, dicit se zelasse prospera eorum; tamen inde correctum, et correctus alios corrigit.

(CAS.) Hic agitur, quod laudes defecerunt: quia jam non dat Deus blanda, ut pueris ad serviendum alliciendis, et hoc dicit Synagoga quae jam sibi contra hoc quod prius agebat testatur, ut credibilius sit.



PSALMUS LXXII.

[Col. 0956C] VERS. 1.---Quam bonus. (CAS.) Monet ut non pro temporalibus, sed aeternis Deum laudemus.

VERS. 2.---Pedes. (CAS.) Pro arbitrio mentis, quod a veritate discrepabat. Gressus, actus praecipitati; pene, quia cito rediit.

VERS. 3, 4.---Pacem peccatorum. (AUG.) Temporalem, fluxam, caducam. Videns. Non intelligens. Quia haec pax videtur, non intelligitur, oculos eludit, est enim fluxa et caduca. (CAS.) Pacem peccatorum quia non est declinatio morti eorum. Id est, non cito moriuntur, sed diu vivunt; etsi plaga aliquando non firma, ut durat flagellum correctionis. Et firmamentum in plaga eorum. Non miseretur Deus consolidando plagas eorum: vel, a simili incurabilis, [Col. 0956D] cui nihil prohibetur.

VERS. 6.---Operti sunt iniquitate et impietate sua. (CAS.) Ne resipiscant; non amicti, ut vel liberum caput haberent, sed toti operti.

VERS. 7.---Prodiit quasi, etc. (AUG.) Sunt quidam mali ex macie, id est, necessitate: alii ex abundantia, ut pauper egestate furatur, dives ex cupiditate. Transierunt. (CAS.) Quasi a rectis semitis.

VERS. 8.---In excelso. (AUG.) Palam in manifesto: vel, contra Deum blasphemi.

VERS. 9.---In coelum. (ID.) Ac si dii essent; vel, contra Deum, quem blasphemant, dicentes: Deum vel nescire sua mala, vel non punire. Lingua transivit super terram, etc. (ID.) Quae ultra mensuram humanitatis [Col. 0957A] loquitur, etc., usque ad sed transit lingua eorum humanam fragilitatem.

VERS. 10.---Ideo convertetur. (CAS.) Exponens Asaph, etc., usque ad revertetur ad eam. Hic. (AUG.) In hac sententia in qua modo sum. Dies pleni invenientur in eis. (HIERON.) Perfecti inveniuntur, etsi modo non appareat. (CAS.) Vel, dies pleni sunt, quando Christus venit: hi ergo sunt in Judaeis, qui Christum noverunt.

VERS. 11.---Et dixerunt. (AUG.) Unde convertentur? etc., usque ad hoc est quare videbatur eis nescire hoc. Quomodo scit. (ID.) Non dicit, nescit: sed adhuc haesitat et prope est sanitati: et de tam gravi infirmitate vicinior est salus, sicut vicina sanitate magis aestuant aegri.

[Col. 0957B] VERS. 13.---Et dixi: Ergo sine causa justificavi cor meum, etc. (CAS.) Haec dixerunt, quibus confutandis haec ego: vel adhuc ex persona dubitantis. Fatuis cogitationibus se dicit illusum, ut cum haec repudiaverit, melius nos procuraverit.

VERS. 14.---Et castigatio. Alias et index meus in matutino. (CAS.) Ecce jam remedium, Christus index, qui viam veritatis indicavit, et, mane surgens, spem nostram de mundo ad coelos transtulit.

VERS. 15.---Si dicebam. (ID.) Ecce jam se reprimit auctoritate sanctorum, et jam vicina veritate deliberat sic: Si dicebam. Ecce nationem. (AUG.) Aliud inconveniens incipit solvere. Reprobavi; judicavi quod non est. Existimabam, per praedicta volo probare Deum non justum; sed hoc modo cogito, non [Col. 0957C] absolvo. Ante me, id est, quantum ad praesentia; vel, major me, me superans, nisi Deus aperiat. Vel, ecce natio filiorum tuorum, cui disposui, et concinui, subaudis, occurrit et obviat mihi, id est, occurrit mihi prior praedicatio, quam Israelitis feci, ut Deum colerent, qui omnia creavit, et omnibus secundum opera sua restituit: obviat mihi doctrina, cui congrui, et accommodatus sum. Sed ne ego reprobarem nationem priorum patrum, vel priori doctrinae meae contradicerem: Existi, etc.

Filiorum tuorum. Omnes enim, Abraham et caeteri, aliter docent, quibus credere debeo: non enim omnibus prudentior. Sed ne reprobarem: Existimabam, vel, suscepi cognoscere; jam revocatur a lapsu, qui non praesumit se scientem contra sanctos. Ut cognoscerem [Col. 0957D] hujus rei veritatem, quod non ante, dum dicebat Deum haec non curare. Cogitabam ut scirem hoc: prior gradus scientiae, dum scit nescire se, quod prius videbatur scire: repudiat autem priorem sensum, dum quaerit alium.

VERS. 16.---Labor est ante me. (AUG.) Quasi murus mihi obstat, etc., usque ad videt in judicio illos damnatos.

VERS. 17.---Sanctuarium. (AUG.) Christus, qui ut Deus singulorum merita dignoscit. Vel sanctuarium, Sancta sanctorum, id est, secretum divinae dispositionis.

VERS. 18.---Verumtamen. (AUG., CASS.) Ecce quid didicit iste in sanctuario: malos hic decipi, postea [Col. 0958A] in fine ab omnibus deserendos; a quo malo ipse liberatus est, qui et terrena quaesivit, sed a Deo; hic dicit, in hoc mundo malos non esse immunes et impunitos; quia etsi felices, tamen reatum gestant et frequenter ruinas incurrunt. Verumtamen, id est, sed: et hic posuisti eis hunc florem et copiam temporalium, propter dolos, etc.

Propter dolos. (AUG.) Vel, juxta lubricum. Quasi: Modo doloso fecisti eis, sub specie boni dans mala. Vel, juxta lubricum, ut sunt temporalia: ubi cadunt, qui amore sunt juxta; dum enim dolosus alium vult dejicere, juxta lubricum eum ponit.

VERS. 20.---Velut somnium. (ID.) Aperta comparatio. Clausis oculis, videmus bona quae mox apertis non invenimus; in vita somnium: in morte evigilant, [Col. 0958B] scientes quid est. In civitate. In contuitu populi tui, vel, dum constituitur tua civitas. (HIER.) Vel in coelesti Jerusalem imaginem eorum, effigies deformitatum quas sibi faciunt: alius leo ferocitate, alius aper sorde libidinis. (CAS.) Vel gloriam temporis, quae non vera, sed similitudo gloriae: quia cum deerit veritas eis, peribit imago; nec similitudinem retinebunt, qui de beatitudine nil habebunt, ideo perdes eos, quia per eos,

VERS. 21.---Inflammatum est cor meum. Id est, invidi felicibus. Et renes mei commutati sunt. Quibus status, id est, constantia mentis resoluta est, ut prospera amarem; gravis culpa praebere aliis occasionem peccandi. Ad nihilum redactus sum. Vanis haerens, injurius Deo factus. Nescivi. Magna et profunda [Col. 0958C] ignorantia nescire quod pecces. (CAS.) In civitate tua imaginem. Vel de haereticis potest hoc accipi, etc., usque ad vel in super coelesti Ecclesia. Quia inflammatum. (AUG.) Ecce conversio hujus Asaph, etc., usque ad commutatae sunt in spirituales

VERS. 24.---Cum, etc. (ID.) Quia prius ad nihilum redactus sum, id est, ad ea quae nihil sunt descendi: quia nescivi nihil esse, et post ut jumentum mansuetus factus sum ferendo oneri, et semper ero tecum.

Jumentum. (CAS.) Apud Deum, vice pecudum sunt, qui contra Deum sentiunt: et tamen in his errans, nesciens judicia Dei, semper fui tecum quodammodo, ab idolis alienus, et tibi credens, et tu tenuisti.

Tenuisti manum. (AUG.) Quia licet pecus non recessit [Col. 0958D] a Deo. Tenuisti manum, id est, potestatem dexterae, id est, texisti, quod semper tecum, quod filius. Dedit enim potestatem filios Dei fieri his qui credunt in nomine ejus. In sinistra, pecus, amans haec temporatia. Vel manum dexteram.

(CAS.) Non sinistram. Tenet dexteram Deus, dum ad bona opera dirigit, et ne mergamur liberat, ut Petrum. (ID.) Viso malo impiorum, bonoque suo, arguit se de prioribus, quod terrena a Deo quaesivit, et invitat in contrarium.

(AUG.) Comparat terrenae voluptati suae praemium coeleste, et se arguit.

In aeternum, etc. Ab eo nunquam ultra separabor.

Qui fornicantur abs te, etc. Huic fornicationi contrarius [Col. 0959A] est castus timor, qui gratis ipsum amat, in quo habet omnia.

VERS. 28.---In portis filiae Sion. (AUG.) In publico, vel in concordia Apostolorum, qui sunt portae Ecclesiae. Quia praedicatio, quae est praeter unitatem Ecclesiae, inanis est. Vel, virtutibus Ecclesia est filia Sion, id est, speculationis.



PSALMUS LXXIII.

VERS. 1.---Intellectus Asaph. (AUG.) Synagogae, etc., usque ad ut duritia Judaeorum vel calamitatibus terreretur, vel molliretur. (CAS.) Monet, relictis figuris, transire ad veritatem.

Ut quid Deus. (ID.) Describens eversionem Jerusalem irreparabilem, quaerit causam, quare admirans et conquerens; et precatur pro repulso populo, et ultionem [Col. 0959B] in destructores, quae quidem eis utilis est, et jam facta est. Repulisti nos. (ID.) Quasi alienos a tua defensione. In finem. Nec templo parcitur. Interitum et captivitatem significat, quae a Tito et Vespasiano. Oves nominat, ut pii pastoris misericordiam commoveat. Tuae. In eos temperantius vindicamus, quos aliquando fuisse nostros meminimus.

VERS. 2.---Possedisti. (CASS.) Vel, creasti, etsi omnes creat et disponit, Judaeos tamen specialiter, quibus legem et Prophetas dedit. Redemisti. (HIER.) Te pretio, id est, per te pretium. Mons. (AUG.) Eminentia, Sion speculatio est, in quo, in qua re habitasti. Vel vacat in eo. (HIER.) Montem vel montis Sion, sive in eo. Hucusque veri Testamenti facta, quae sequitur, veritas promissa. Per Sion, Jerusalem [Col. 0959C] signat, in qua praesentia Christi habitavit, et ideo ne daret eam vastitati supplicat. Virgam haereditatis. (AUG.) Ipsa congregatio, virga haereditatis dicitur: quam volens possidere virgam Moysi in serpentem vertit, sed apprehensa cauda rediit in virgam. (HIER.) Quia mors suasu serpentis intravit in mundum, virga in serpente, Christus in morte. Unde et qui intuebatur serpentem, id est, Christum mortuum credit, sanatur a serpentibus, id est, a morte aeterna. Expavit Moyses et fugit, sic Apostoli moriente Christo. Retenta cauda, id est, posterioribus, fit virga, quia primo occisus, postea surrexit. Cauda etiam est finis saeculi, in quo redimus ad manum Dei, et stabilimur, qui per mortem quasi per serpentem fluximus. (AUG.) Sed quia haec et de gentibus: exprimit, de quibus [Col. 0959D] dicat, Mons Sion. Id est, non de gentibus. Vel, montem Sion istum, quem inhabitasti in ipso: Leva manum tuam in superbias eorum, a quibus eversa est Jerusalem, id est, regibus gentium. In finem, quia et ipsi Christum jam noverunt.

VERS. 3.---Leva. (CAS.) Potentiam, ut superbiam eorum vertas ad humilitatem, ducens eos in finem, id est, Christum, quod et impletum est, quia Romae Christiana religio effloruit. Leva, quia ex multum superstitiosa facta est sanctissima. Quanta malignatus est, etc. (AUG.) Sacerdotes et ministeria templi praeda fuerunt. Tota gens, vel occisa vel captivata. Inimicus, Romanus exercitus, ad hoc per prolepsim praemisit eorum.

[Col. 0960A] VERS. 4.---Gloriati sunt. (AUG., CASS.) De victoria sua. Ecce quod non bono zelo fecerunt. Gloriati, cum scelus soleat sequi poenitudo, hi ad gloriam vertunt; qui te oderunt, servi daemonum, qui nullatenus sunt tolerandi. In medio solennitatis tuae. Non in extremo loco, sed in medio atrio. Alia littera, sacrilegia commiserunt. In sancto. (CAS.) In sanctuario per contemptum sancti templi, ubi Deitas videtur despici, in praesumptores concitat invidiam. Signa, etc. (AUG.) Aquilas, etc., usque ad id est, per edita loca.

VERS. 5.---In exitu. (CAS.) Vel sicut in egressu desuper, id est, non cognoverunt, quod haec licentia a Deo egrederetur. Quasi in silva, etc. (CASS.) Antequam construeretur, prophetat eversionem templi.

In securi et ascia polluerunt tabernaculum nominis [Col. 0960B] tui, etc. (AUG.) Securis caedit trabes: ascia minutius persequitur. Per hoc ergo, et magnas res et minimas dicit dejectas, ut civitas funditus sit devastata, prius incisa, post ignis omnia voravit.

VERS. 7.---In terra, etc. Usque ad terram dejecerunt culmina ad laudem Dei erecta. Auget scelus, ut atrocius vindicetur. (CAS.) Vel potest totum legi ex persona desperantium Judaeorum, etc., usque ad qui inter haec non poenitent. (AUG.) Haec dixerunt, sed usquequo pateris opprobria Judaeorum: Non hoc dixit, ut eos velit perdi, sed commutari. In finem mundi, vesperam scilicet, quando Judaei convertentur.

VERS. 9.---Signa nostra non vidimus. (AUG., CASS.) [Col. 0960C] Quasi dicerent: Merito haec mala nobis contigerunt, Quia non vidimus signa; quasi dicat: Vidimus, sed non intelleximus: et vere vidimus, quia hoc signum, quia non est Propheta, vel sacerdos, vel unctio; unde: Cum venerit Sanctus sanctorum, cessabit unctio (Dan. IX) vestra. Et nos non cognoscet amplius Propheta aliquis, vel Deus per Prophetam; id est, non annuntiabit Christum venturum, quia jam venit. Amplius. (ID.) Vel non cognoscet adhuc, donec scilicet Judaeus agnoscat eum.

VERS. 10.---Usquequo? etc. (CAS.) Et quasi subito cognoverit. Usquequo, supposuit, irritat adversarius? quasi diceret: Tandiu improperabit, quandiu adversarius, id est, Judaeus, irritat nomen tuum. Ut quid avertis. (AUG.) Post signum virgae, additum [Col. 0960D] est signum manus Moysi, hic est populus Dei: qui foras ab eo missus immundus est, sed revocatus redit in suum colorem. Dicit ergo: Quousque non revocas manum, ut agnoscat Salvatorem. Manum tuam et dexteram, id est, Judaeos.

VERS. 12.---Deus autem rex noster. (CAS.) Destructis signis, ostendit rem ipsam, scilicet, in adventu Christi salutem ubique factam. (AUG.) Deus autem. Dicit Asaph intelligens, etc., usque ad si ergo non praecessit, saltem sequatur.

In medio terrae. (CAS.) Homo factus, Jerusalem dicitur esse in medio.

VERS. 13.---Tu confirmasti. (AUG.) Lapsus maris Rubri firmavit, ut esset inter siccum. Cujus [Col. 0961A] mysterium subdit, quod in aquis baptismi capita immundorum spirituum annihilavit.

VERS. 14.---Escam. (AUG.) Christus est esca, etc., usque ad vel ipsum mordent reprehendendo, accusando. (CAS.) Vel dum tentat, esca est, quia inde proficitur. Vel, populis Aethiopum. (HIERON.) Nolentibus converti dedisti eum escam, in quo delectentur.

VERS. 15.---Fontes et torrentes. (AUG.) In aliis fit verbum, etc., usque ad et notat abundantiam praedicationis. (CAS.) Vel totum de malis. Fontes, quorum mala jugiter influebant: Torrentes qui subito et rapide peccant: hos Deus dirumpit et siccat. Fluvii Ethan. Inundationes et consilia diaboli.

Tuus est dies et tua est nox. (AUG.) Diem illustrat [Col. 0961B] sed incommutabilis sapientiae. Noctem consolatur luna, id est, carnis manifestatio: Verbum caro factum est et habitavit in nobis (Joan. I). Et item: Nox nocti indicat scientiam (Psal. XXVIII). Auroram et solem. (AUG.) Vel lunam, id est carnalem, qui ut luna mutatur, qui tamen non deserendus. Vel auroram et solem, id est initium et profectum sapientiae insipientes et perfectos.

VERS. 17.---Tu fecisti omnes. (CAS.) Vel omnia historialiter ab hoc loco: Tuus est dies. Terminos terrae, etc. (CAS.) Apostoli et Prophetae ut termini fines distinguunt, ita hi fidei jura custodiunt: vel omnia historice.

VERS. 18.---Memor esto. (CAS.) Jam quod ubique fit: precatur Judaeis, per numerata beneficia, pium judicem [Col. 0961C] provocat. Quasi diceret: Memor esto hujus creaturae tuae. Hujus. (AUG.) Creaturae tuae, cujus creaturae tuae? Inimicus improperavit Domino, et populus insipiens incitavit nomen tuum, etc. (AUG.) Asaph intellectu dolet pristinam caecitatem, et sic pro Judaeis orat, ut eorum confiteantur errata. Hoc orat, quod scit futurum; erant enim inter Judaeos vasa misericordiae.

VERS. 20.---Respice in Testamentum tuum. (ID.) Reliquiae salvae fiant, quia multi, qui tendunt ad terram, obscurati sunt et repleti terra. (CAS.) Respice. Imple quae promisisti; ut Testamentum Novum, quod est de aeternis, constituas. Meminit promissionis, quia merita deficiunt. Item ideo, quia repleti sunt iniquitatibus, unde sequitur obscuritas, [Col. 0961D] quia lumen sapientiae perdunt repleti iniquitatibus, quia obscurati sunt domus terrae terrena habitatione, id est, caeci amore terrenitatis.

VERS. 21.---Ne avertatur humilis, factus confusus. (CAS.) Gratus pro odioso ponitur, ut dilectio devoti temperet odium contumacis. Confusus. (ID.) Confundi non est humilis, sed superbi, qui non Deo sed sibi attribuit.

VERS. 22.---Exsurge, Deus. (CASS.) Jam excutit Asaph (intelligens) terrena promissa Veteris Testamenti. Causam tuam. Dicunt enim: Ubi est Deus tuus? Contemptus est a Judaeis ambulans in terra, et a falsis Christianis sedens in coelo. Judica ergo, non fallatur spes mea, qui credidi quod non vidi. Causam [Col. 0962A] tuam. Post omnia, facit causam judicis, cui negotii sui qualitas intimatur. Causam tuam, contra illos, qui obmurmurant, ut manifesta veritate praedicent quod stulte abnuebant. Tota die. (AUG.) Ideo dicit, ut ipsa continuatio mansuetudinem patientis judicis incitaret.

VERS. 23.---Superbia eorum qui te oderunt. (CAS.) In fine ponit exsecrabile malum, quod est superbia.



PSALMUS LXXIV.

VERS. 1.---In finem, ne corrumpas, etc. (AUG.) Monet hic psalmus, etc., usque ad ut Judaei credant, non corrumpant fidem.

VERS. 2.---Confitebimur tibi, Deus. (AUG.) Certus ergo de praemissis incipit: Confitebimur. Repetitio [Col. 0962B] affirmatio est, ne poeniteat te esse confessum: unde et Dominus congeminat. Amen, amen. Fiat, fiat. Et Joseph de somno Pharaonis, qui vidit septem spicas, et totidem steriles. Et septem boves pingues et totidem macilentas. (CAS.) Repetitio confirmatio est ad significationem veritatis. Sufficeret unum ad significationem firmitatis, accessit alterum. Confiteri peccata vel semel terreno judici mortem inducit, sed Deo frequens confessio vitam? Inde invocatio, post narratio; unde sequitur: Narrabimus. Invocabimus nomen tuum. (ID.) Post confessionem potest invocari Deus, in hominem sic mundatum: et sicut per confessionem evacuatur a malis, sic per invocationem impletur bonis.

Narrabimus mirabilia tua, etc. (CAS.) Terretur [Col. 0962C] superbus judicio, etc., usque ad in cujus persona subditur:

VERS. 3.---Cum accepero tempus, secundum hominem accipit, quod ipse Deus dat, id est, potestatem judicium faciendi. Justitias. Judicandi igitur ante precentur absolvi.

VERS. 4.---Liquefacta est terra. (CAS.) Ostendit omnes inexcusabiles in judicio, per hoc, quod praemisit Apostolos et Prophetas. Terra et omnes. (AUG.) Prius firma, in diversas diffluit concupiscentias. Vel, terra prius vitiis constricta, flante Spiritu sancto, liquefacta est, ut germina virtutum emitteret.

VERS. 5.---Inique agere. (AUG.) Malum est peccare; pejus est perseverare, perniciosus defendendo [Col. 0962D] se, in Deum culpam refundere. Nolite exaltare cornu. (CAS.) Maximum est vitium excusationis, quasi cornu erigit qui peccata sua per alios nititur excusare, ut per diabolorum persuasiones, vel per necessitatem stellarum.

VERS. 6.---Loqui. Ut qui non sua culpa, sed necessitate stellarum, dicunt se peccasse, ut Deo, non sibi imputetur. Vel, qui sciunt peccata sua, sed impunitatem sibi promittunt.

VERS. 7.---Quia neque ab oriente. (CAS.) Cur haec? quia judex talis est, qui vitari non potest: quia ubique est; Deus enim est. (AUG.) De nullo loco divisim judicat, qui ubique praesens est ut Deus. (CAS.) Mystice. Oriens, quibus sol justitiae [Col. 0963A] oritur, etc., usque ad quia Deus praesens et cognitor est.

VERS. 9.---Quia calix. (AUG.) Calix, lex et omnis Scriptura, etc., usque ad quod ante, et hunc exaltat. (CAS.) Calix, lex; vinum merum, mysterium coeleste, etc., usque ad non solum Judaei.

VERS. 10.---Ego autem annuntiabo in saeculum: cantabo Deo Jacob. (CAS.) Omnes bibent, sed seorsum: ego, id est Christus, cum corpore, annuntiabo in saeculum quandiu saeculum erit.

VERS. 11.---Cornua justi, id est, munera Christi, quae sunt sublimitas justi.



PSALMUS LXXV.

VERS. 1.---Canticum. Quia agit de bonis Christi, [Col. 0963B] scilicet quod notus, quod habitat, quod illuminat, quod salvat. Frangit gloriam Judaeorum. Ad Assyrios. (CAS.) Contra Judaeos, qui non dirigentes, sed errantes. Vel, quod erigunt se, quia sine gratia quaerunt salutem et persequuntur Ecclesiam, ut olim Assyrii Judaeos. Qui confutantur hic ablatis nominibus gloriae, et nihil posse sine gratia probantur.

VERS. 2.---Notus in Judaea. (AUG.) Gloriatur Judaeus, quod Judaeo notus est Deus, et verum est; sed Judaeo intus, non in carne. (AUG.) Propheta; si Judaei, tunc in vobis notus est Deus: quod si non est, tunc non Judaei. In Judaea. (ID.) Susceptis filiis Joseph duobus, cum reliquis undecim filiis Jacob duodecim tribus sunt, exspecta tribu Levi, quae sacerdotalis, et de decimis vivebat. Duodecim tribubus terra [Col. 0963C] divisa est. In his una est Juda, unde reges, et a regno omnes Judaei dicuntur. Confessi sunt Caesarem, non Christum, qui de Juda jam non Judaei.

VERS. 3.---In Sion. (AUG.) Congruum verborum ordinem attende: Judaea confessio; postquam, Israel, id est, videns Deum, et sic in pacato cum Deo locus est: unde sequitur: In pace, post in Sion, id est in contemplatione (cum facie ad faciem videbit Deum), erit habitatio.

VERS. 4.---Ibi confregit potentias. (CAS.) In Judaea, in Israel, in Salem, in Sion, ubi Deus pacis auctor venit, haec omnia (quae et nomina gloriae eorum) fugiunt.

VERS. 5.---Illuminans tu mirabiliter a montibus aeternis turbati sunt, etc. Diapsalma. Illuminat Christus, [Col. 0963D] dormit Judaeus, Christus judicat, perit ille. (AUG.) Tu illuminas, sed per montes, qui prius lumen excipiunt per Prophetas, scilicet, et Apostolos. Sed de illuminatione turbati sunt omnes insipientes corde. Praemittit inde quare in futuro terribilis, etc. Dormierunt. (CASS.) A bonis aeternis refrigescentes, carni acquieverunt, profutura non videntes. Somnum suum, qui distat a quiete bonorum: quia iste fallax est; videntes per somnium se habere thesauros, dum evigilant nihil inveniunt, unde dicit: Et nihil invenerunt omnes viri divitiarum. Definitio avarorum. Nihil invenerunt. Quia nihil posuerunt in manibus Christi, qui dicit: Esurivi, etc. (REM.) In pauperibus namque esuriit, qui in coelo dives est. Viri divitiarum. [Col. 0964A] Qui solam spem suam ponunt in incerto divitiarum. Unde non ait, habentes divitias: Multi enim habent qui non amant. In manibus, etc. (CAS.) Quasi adhuc in manibus quaerant, cum se jam nihil tenuisse cognoscant.

VERS. 7.---Ab increpatione, etc. (AUG.) Strepitus increpationis solet excitare, sed tantum pondus est increpantis Dei, quod dormitant, id est, cor habent induratum. Qui ascenderunt. (ID.) Quorum superbia crevit, humili Christo non humiliati. Equos. (CAS.) Quaslibet saeculares extollentias: unde praeceptum erat in lege filiis Israel, ut non multiplicarent sibi equos. Salomon quoque de Judaea non habebat equos, sed emebat de Aegypto.

VERS. 9.---De coelo auditum. (AUG.) Unde Apostolus: [Col. 0964B] In revelatione Domini nostri Jesu de coelo cum angelis venient ad judicium exercendum (I Thes. I).

VERS. 10.---Cum exsurgeret, id est, cum potens apparebit, qui hic humilis. Vel, cum exsurgeret hic a morte, postea venturus ad judicium. (AUG.) Quando veniens de coelo facies auditum, id est, omnibus notum. Virtus judicii exponitur, unde terreni terrentur, et perdita potestate quiescunt; quievit, cum exsurgeret. Mansuetos terrae. (ID.) Qui mentis pacem habent, non detractantes jugum Dei.

VERS. 11.---Quoniam cogitatio. (CAS.) Diapsalma. Admonet jam devotos offerre vota. Quasi, merito salvat mansuetos. Quoniam cogitatio, id est, laudabunt te cogitatione et opere, hoc est, reliquiae cogitationis, [Col. 0964C] etc. Cogitatio hominis. (ID.) Conceptio voti. Reliquiae, redditio voti, operatio, reliqua post cogitationem. Reliquiae cogitationis. (AUG.) Quoniam cogitatio prima, etc., usque ad quod est solemnia celebrare. (CAS.) Quia solus Dominus est, cui festivitas debetur: reddent vota Deo. Prima cogitatio damnat mala. Reliquia. Quia post semper debet homo recordari praeterita mala, ut lugeat: licet mundus hic agat diem festum, quando sentit se peccato liberum, ut post emendationem Judaei jubentur offerre festivum munus Deo.

VERS. 12.---Vovete et reddite. (AUG.) Alia sunt communia vota de his, sine quibus non est salus; alia propria, ut vovere castitatem, et hujusmodi. (CAS.) Vovete. Quaedam sunt, quae nec promittentes [Col. 0964D] debemus solvere: ut: Non occides, et hujusmodi, etc., usque ad qui in circuitu sunt, ut famuli offerent, vel offerant, etc. (AUG.) Sunt quasi medii, etc., usque ad habens spiritum Dei, non principum, id est superbum. Munera. (ID.) Qui altaribus offeruntur. Terribili et ei qui aufert. Quem timent boni, mali vero non timent. Spiritum principum. (CAS.) Superbiae vel timoris tollit, et facit renes sui, qui corpus suum moderantur.



PSALMUS LXXVI.

VERS. 1.---In finem pro Idithum. (AUG.) Congregatio loquitur transiliens, ut perveniat ad finem, qui est Christus. Docet igitur desideria et illecebras mundi calcare, nihil sibi praeponere, nisi ex quo sunt [Col. 0965A] omnia. (CAS.) Transcendens omnia, Deum quaerit et invenit.

VERS. 2.---Voce mea ad Dominum clamavi. (AUG.) Intentione devotionis ad Dominum non aliud ab eo petens, quia Dominus, et quia Deus. Vox mea ad eum. Ad hoc est vox, propter quod editur, hoc addit, ne putetur propter aliud clamare ad Deum, quam propter ipsum, supra quem nihil est. (CAS.) Non dicit quid petat, quia non opus est dici ei, qui novit quod expedit. Intendit mihi. (CAS.) Intendere Dei est dare totum quod petitur, et plusquam petatur.

VERS. 3.---In die tribulationis exquisivi. (AUG.) Quomodo exquisisti? etc., usque ad qui non facit justitiam coram hominibus, ut videatur. Renuit consolari. (ID.) Exponit tribulationem, etc., usque ad [Col. 0965B] qui in omnibus hominibus scandalum vel invenit, vel timet, in nullo securus est.

VERS. 4.---Et exercitatus sum. (AUG.) Vel, garrivi, id est, exsultavi, loquendo ut garrulus, qui, prae laetitia, nec vellet nec posset tacere: et rursus in garriendo defecit spiritus, qui prius contabuerat taedio malorum.

VERS. 5.---Anticipaverunt vigilias. (CAS.) Diapsalma. Invento Deo, qui solus bonus est, deliberat an sit eum reducturus? (AUG.) Anticipaverunt vigilias aliorum. Oculi mei, ut ille, qui ante tempus surgit ad negotium. Vel, oculi mei, affectiones meae. Anticipaverunt, sedulitatem aliorum. Vel, per vigilias, nocturnos significat, quos facimus, et usualiter sic vocamus in laudibus Dei, et ideo: Turbatus. (CAS.) [Col. 0965C] Quia consequi non potui quod quaero. Non sum locutus. Non murmuravi contra Deum. Vel, turbatus sum, quia dum nocte secreta animi perquirit, videt humanum genus in peccata ruere: et pio dolore pro aliis cruciatur, qui jam vitia transilivit. Tacet, quia nocte non habet solatium humani colloquii, quo tempore cautius cogitat; ideo subdit: Cogitavi dies, etc. Oculi mei. Alias inimici mei anticipaverunt vigilias. (AUG.) Id est, vigilaverunt super me, etc., usque ad non tamen cessat, vult et hoc transcendere, unde subdit:

VERS. 6.---Cogitavi dies antiquos, etc. Ideo turbatus: quia cogitavi dies antiquos Adae, in quibus corruit homo. Sed contra dies antiquos, annos ponit aeternos: ideo turbatus, quia hos desiderat homo, aeternos [Col. 0965D] negligit. Dies antiquos, et annos aeternos in mente habui. (CAS.) Quid contigit Adae pro inobedientia? Ex illo cognovi hunc hominis defectum esse. Et annos aeternos, quos persistens haberet, in mente habui, quod non stulti. Et etiam meditatus sum nocte, id est, in hoc defectu. Cum corde, id est, cum ratione, si quomodo possem redire ad annos aeternos. Cum ratione tacitus loquitur, qui in ea quietus exercetur.

VERS. 7.---Et exercitabar. In ipsa meditatione: Scopebam spiritum meum; purgabam mentem. Alii ventilabam spiritum meum, sic apud me tractans:

VERS. 8.---Nunquid in aeternum projiciet, genus humanum? ut complacitior. Quasi qui jam placitus [Col. 0966A] fuit sua gratia in Veteri Testamento, nonne addet ut plus sit in Novo per adventum Filii? hoc sentit, qui de pietate tractat. Exercitabar et scopebam. (AUG.) Vel, garriebam, non jam foris, etc., usque ad ubi hoc invenit, quod non in aeternum projiciet Deus. Ut complacitior sit, scilicet ut ipse, qui fuit iratus repellendo, mala inferendo, sit mansuetior liberando, revocando.

VERS. 10.---Aut obliviscetur misereri Deus. (AUG.) In alio modo, non est misericordia, nisi Deus eam donet: et ipse erit sine ea. Rivus currit, fons siccatus est.

VERS. 11.---Et dixi: Nunc coepi. (CASS.) Quid deliberando invenerit, scilicet quod Christus mutat homines, et redimit. (ID.) Et dixi. Huic meditationi, [Col. 0966B] etc., usque ad cum et me transiliens ad Deum veni, hic nullum periculum. Caepi. (AUG.) Aliquid, ubi securus sum, ubi non anticipant inimici, modo coepit me mutare Excelsus. Mutatio dexterae, etc. (CAS.) Ab ira ad misericordiam, quod de servis filii. (ID.) Hujus mutationis, etc., usque ad haec sunt quae sanctum mulcent.

VERS. 13.---In adinventionibus. (AUG.) Id est, in praeceptis, quae invenisti, vel quibus inveniris. (CAS.) Vel observationibus, id est, praeceptis quae observanda sunt, exercebor: quia non satis est legere Scripturas, sed fructus operum demonstrare oportet: his eruditus in laudes prorumpit. (AUG.) In adinventionibus vel affectionibus tuis, non in meis, vel in terrenis est affectio: ita in operibus et meditatione [Col. 0966C] Dei est interior quaedam affectio, cum inspicitur mundus, et in creaturis quaeritur creator, et invenitur nusquam displicens, sed undique placens.

VERS. 14.---Deus in sancto. (AUG.) Per praedicta certus sum quod veniam, et hoc duce. (ID.) Deus in sancto, id est, in Christo, via redeundi ad te. Et cum hoc sit, quis Deus magnus? etc. Via tua. (ID.) Colendi te et ad te veniendi, unde potentiam Dei laetus praefert simulacris, quae falso colebantur.

VERS. 15.---Mirabilia. (AUG.) Sanati sunt surdi, caeci, languidi, mortui, paralytici. Ista in corporibus facta sunt. In anima quidam sobrii sunt, qui paulo ante ebriosi, infideles, adoratores simulacrorum. Populis virtutem. (ID.) Infidelibus, ut cognoscant [Col. 0966D] Christum tantum corpore, fidelibus, re et Deitate; subdit: Quid praestiteris, redemisti.

VERS. 16.---Filios Joseph. (AUG.) Id est, Gentilem populum. Vel, per Joseph intelligitur Christus: quia, sicut Joseph venditus in Aegyptum regnavit, ita Christus in gentibus, prius humiliatus in martyribus. (ID.) Joseph qui pervenit ad gentes augmentum interpretatur: et significat gentes, de quibus augmentatus est populus Dei. Vel, Joseph, Christus a Judaeis venditus, et pulsus ad gentes, filii ejus, quos ex gentibus elegit.

VERS. 17.---Viderunt. (CAS.) Diapsalma. Quae in mundo Christus operatur, exponit. (AUG.) Quasi diceret: Quoniam notam fecisti virtutem, vel per eum [Col. 0967A] viderunt te, o Deus Pater, vel, te, o Christe, qui es virtus et brachium, etc.

VERS. 18.---Multitudo. (CAS.) Non pauci, sed multitudo. Sonitus, in gemitu culparum, in actione gratiarum: quasi enim mare confragosum sonant diversa vota populorum. Sonitus aquarum. (AUG.) Unde isti sonitus aquarum, turbatio abyssorum? quia vocem dederunt nubes, de quibus: Mandabo nubibus meis ne pluant super eam imbrem.

VERS. 19.---Vox tonitrui. (CAS.) Tonitrui vox revolvitur, ut rugatus et sinuosus sonus sentiatur. Allegoria: in rota totius mundi. Rota. (HIER., AUG.) Est quod exponit orbis terrae, quem circumierunt nubes tonando praeceptis, coruscando miraculis. Contremuit terra. (CAS.) Qui habitant in terra. Ipsa [Col. 0967B] terra mare dicitur per similitudinem, quia humana vita amara, tempestatibus subdita, ubi major piscis minorem devorat.

VERS. 20.---In mari. (AUG.) Ad litteram, dum Christus super aquas ambulavit. Vel, in cordibus hominum, quos sibi subdit. Vel, per terram, Judaei; per mare, gentes accipiuntur. Et vestigia tua non cognoscentur. Increpatio tacita Judaeorum; quasi dicat: Licet palam venerit, et se miraculis ostenderit: non est cognitus a Judaeis infidelibus quos deduxit in manu Moysi et Aaron, id est, operatione miraculorum quae fecerunt. Vestigia tua, etc. Tetigit aliquos, id est, Judaeos, qui dicunt, Nondum venit Christus, non vident super mare ambulantem.

VERS. 21.---Sicut oves. Quia non vere oves, sed [Col. 0967C] haedi. Moysi et Aaron. (CAS.) Moyses intrepretatur assumptus de flumine; Aaron, mons fortitudinis: his nominibus, virtutes quas fecerunt exprimuntur. Moyses inter caetera in mari viam fecit, signans per baptismum populum liberari. Aaron Ecclesiae tenebat imaginem, quae monti fortissimo comparatur.



PSALMUS LXXVII.

VERS. 1.---Intellectus. (AUG.) Quia haec narrata, etc., usque ad quae aperta videntur, parabolae sunt et aenigmata. Attendite. (CAS.) Primo ipse Dominus loquitur, ut reverentia crescat. Popule meus, qui mihi obedis. Os Dei est Asaph, qui inferius locutus est ista: Quanta audivimus ab initio. Veteris Testamenti: vel, fidelis Synagoga malis exprobrat.

[Col. 0967D] VERS. 2.---In parabolis. (AUG.) Parabolae, rerum similitudines. Propositiones. Quae Graece problemata, quaestiones aliquid solvendum habentes.

VERS. 3.---Quanta. (CAS.) Summatim dicit, quae Judaeis Deus fecit: tamen ingratis sibi, et sic, si non eis, prodest tamen filiis, ne fiant sicut patres. (AUG.) Prius Deus in homine locutus est, jam homo ipse: Quanta audivimus. Illud praedictum dixit Deus ex se, ne contemnatur ejus locutio.

VERS. 5.---Et suscitavit, etc. (AUG.) Hoc testimonium. Initium, unde supra: Loquar propositiones ab initio. Initium est Vetus Testamentum, finis Novum. Ibi timor, qui est initium: sed hic Christus, finis legis ad justitiam omni credenti (Rom. X), qui dat spiritum, [Col. 0968A] unde: Charitas, quae pellit timorem (I Joan. IV). Hujus Novi Testamenti testimonium dicitur vetus lex, quia habet testimonium a lege et Prophetis: unde tabernaculum testimonii dicebatur illud, quod tot mystica figurabat: Testimonium ergo dicitur Vetus Testamentum in quantum probat et testatur, lex in quantum jubet. (CASS., REM.) Suscitavit quasi mortuum in Adam testimonium, id est, legem, vel, dum describitur, suscitatur, prius ignorantia sopitum. Testimonium in Jacob, hoc forsan est, quod Jacob cum angelo luctatus, tacto femore claudicavit: quod significat Judaeos partim fide constare, partim a salute discedere: et ita hujus rei testimonium fuit, quod Jacob accidit. Ecce parabola. Filiis suis. Et sunt iidem filii generatio altera, scilicet populus gratiae.

[Col. 0968B] VERS. 6.---Generatio altera. Per generationes transmissa sunt mandata Dei, ne quis putet uni data.

VERS. 7.---Ut ponant. Haec est utilitas paternae praedicationis. Exquirant. (AUG.) Qui dicti sunt supra cognovisse, modo exquirant, ut sperantes in Deo, adjuventur ad implendum ab eo.

VERS. 8.---Prava. (CAS.) Quae veritatem non recipit, et ideo distorta, exasperans super omnes acerbitates, ut in Salvatorem armarentur. Unde per Ezechielem dicit Dominus: Vade et dic domui exasperanti (Ezech. II). Non direxit cor suum. (ID.) Distortum cor habet qui prave intellecta non corrigit, et quae natura docet, non perficit: Non est creditus cum Deo spiritus ejus (Joan. I), id est, et si ratio bene suasit, ei acquievit. [Col. 0968C] Non est creditus. (AUG.) Quando cum spiritu Dei operante spiritus hominis cooperatur, fit quod Deus jubet: et hoc non est nisi credendo in eum, qui justificat impium, quam fidem non habet generatio prava et amaricans.

(ID.) Expressius multo dicit, etc., usque ad illa autem generatio, etsi credidit Deo, non tamen in Deum.

VERS. 9.---Mittentes arcum. (AUG.) Figurate dicit, etc., usque ad David fratribus, sic populo Judaeorum populus Christianus. Vel, Filii Ephrem. (ID.) Intendentes et mittentes arcum, id est, arcu aliquid mittentes. Vel, intendentes arcum, et mittentes sagittas, id est, promittentes servare legem, aperte dicentes: Omnia, quaecunque dixerit nobis Dominus, faciemus [Col. 0968D] et audiemus (Exod. XXIV). Conversi sunt et defecerunt in die belli, id est, tentationis; unde Osee propheta ait: Ephraim factus est facti columba insipiens, non habens cor (Ose. VII), quia promissionem obedientiae non auditio, sed tentatio probat.

Beneficiorum. (EUTHYM.) Beneficiorum, quae contulit in populum Israel, veluti, quod duxerit eos per mare Rubrum immadidos. Mirabilium autem dicit, quia Aegyptiorum flumina in sanguinem mutaverat. Quod vero ait Deum eis haec ostendisse, non ideo dicit, quasi ipsi ea propriis viderint oculis, sed quia ita a suis acceperunt majoribus.

VERS. 12.---Coram patribus, etc. (CAS.) Incipit narrare jam, quae ab eductione de Aegypto fecit eis: [Col. 0969A] nec tamen destiterunt a murmure et a tentatione. (AUG.) Coram patribus. Qui sunt patres, etc., usque ad accedente ligno crucis quasi virga Moysi. In terra Aegypti. (ID.) Ut omnem dubitationem tollat, et provinciam dicit, et locum factorum. Sic Christus in terra positus coram patribus novit, humile mandatum docuit: Discite a me, quia mitis sum et humilis corde. (Joan. VII.)

VERS. 14.---In nube. (HIER. et CASS.) Hoc futurum judicabant. Dies, Christus est, tamen nube carnis celatur perfidis; et sicut illis nubes contra aestum solis, sic nobis Christus per incarnationem dat refrigerium contra aestum vitiorum. Tota nocte, toto tempore vitae. In illuminatione ignis. Christianos in hoc saeculo nominis sui claritate custodit ignis Spiritus [Col. 0969B] sancti.

VERS. 15.---Petram. (CASS.) In eremo. Prius aqua maris quasi petra, modo petra fons. In eremo, ubi necesse ut gratius sit munus. Adaquavit. Quasi pecora, non homines, quia non egerunt gratias.

VERS. 16.---Tanquam. (CASS.) Aqua, quae de Christo prodit, nulla imminutione deficit, sed fit fons aquae salientis in vitam aeternam.

VERS. 17.---Adhuc peccare. (CASS.) Adjecerunt, ut inter tot beneficia non crederent: quod ut maximum intelligeretur peccatum, cum Dominus dixit in Evangelio: Spiritus arguet mundum de peccato, exponendo subjunxit: De peccato quidem, quia non credunt in me (Joann. IV, XVI). Sicut ergo peccatum dicit ibi, non credere, et hic peccare dicit, non credere. [Col. 0969C] In iram. (ID.) Non credentes Deum posse difficilia sibi facere, quod gravissimum est apud Deum, sic et nos abluti per baptismum provocamus Deum ad iram. In inaquoso. (AUG.) Vel, in alia eremo ad litteram, vel potius in se, quia licet pleni utres aquae de petra, aridae tamen mentes fuerunt.

VERS. 19.---Mensam. (CASS.) Mystice, refectionem sapientiae, vel corpus Christi.

VERS. 21.---Ideo audivit. (CASS.) Quod dilata vindicta, dedit prius quod petebant, ne videretur non posse. Distulit. (AUG.) Poenam; dans prius quod, licet tentando, petebat, ne videretur non posse: et postquam dedit, ignis, id est ira, ascendit in Israel. Et hoc est quod prius dixit: Ignis accensus est in Jacob.

[Col. 0969D] VERS. 23.---Et mandavit. Utrumque breviter positum, scilicet quod audivit, quod ira ascendit; aperte hic incipit narrare. Et prius quomodo audivit exsequitur, postea in sequenti parte quomodo vindicavit. Et januas coeli. (CASS.) Januae, ipsi praedicatores, quibus intratur in coelum; vel Scripturae. Aperuit. Quia dedit spiritum suis, ut intelligerent Scripturas.

VERS. 24.---Manna ad manducandum. (AUG.) Significat panem qui de coelo descendit, qui est cibus angelorum: quem, ut manducaret homo, Verbum caro factum (Joan. I), qui per nubes evangelicas pluitur toti mundo, et apertis eorum cordibus, quasi coelestibus januis, credenti Ecclesiae praedicatur, [Col. 0970A] non tentati Synagogae. (CASS.) Manna, quid est hoc? quia hic cibus admirando requiritur, et esse corpus Christi scitur. Panis coeli. (ID.) Non aliter, quam Christus, de quo coelestes, id est angeli, reficiuntur ejus contemplatione; et hunc panem, id est verbum, quo grandi cibo pascuntur angeli, per carnem factum lac, edit homo.

VERS. 26.---Africum. Quia ibi sunt coturnices.

VERS. 27.---Et pluit super eos, etc. (AUG.) Sic et parvulam fidem, etc., usque ad unde: Si terrena dixi vobis, et non creditis mihi, quomodo si dico vobis coelestia? etc. (Joan. III.)

Sicut pulverem. (CASS.) Pulvis hic significat intelligentiae subtilitatem, quae ad superna conscendit. Arena, innumeram prudentiae copiam salis sapore [Col. 0970B] conditam. Volatilia pennata. Coelestia desideria, quibus anima pasta pinguescit: haec intra septa Ecclesiae possumus accipere, unde subdit:

VERS. 28.---Et ceciderunt in medio castrorum. (AUG.) Significans per hoc quod sponte veniunt venti ad homines, et portant eis verba divinitus missa, ut in suis sedibus, et circa tabernacula audiant: quia in omnem terram exivit sonus eorum.

VERS. 29.---Et manducaverunt. Convicti sunt, qui hoc Deo impossibile putaverunt.

VERS. 30.---Adhuc escae eorum, etc., et ira Dei, etc. (CASS.) De vindictis, et simulatis reversionibus eorum, timore poenarum: et tamen sententia Dei per misericordiam temperata. Escae. (ID.) Manna, coturnices. Electos Israel impedivit. (AUG.) Id [Col. 0970C] est, impedivit ne illis prodessent, quibus paterno affectu consulere cupiebant. Vel potius, compedivit ut cum eis molestias sustinerent electi ad exemplum, non justitiae tantum, sed et patientiae. Impedivit. (ID.) Murmure eorum, ut Moyses, qui dixit: Nunquid poterimus de petra aquam vobis ejicere? (Num. XX.)

VERS. 32.---In omnibus his peccaverunt adhuc et non crediderunt in mirabilibus ejus. Correcti post haec omnia graviora sunt peccata, quae semper accrescunt.

VERS. 33.---Et defecerunt, etc. (AUG.) Cum possent, credendo, dies in veritate sine defectu habere. In vanitate dies eorum et anni eorum. (CASS.) A similitudine illius qui in ortu moritur, in vanum est natus. Cum festinatione. (AUG.) Et quae prolixior [Col. 0970D] videtur, vita cito praeterit.

VERS. 34.---Quaerebant eum. (CASS. et AUG.) Non occisi, sed relicti. Sed sic loquitur, quia unus populus sunt, quasi de uno corpore. Diluculo veniebant ad eum, etc. (CASS.) Sedulo, vel ante lucem; unde: Vanum est vobis ante lucem surgere. Pius in luce, impius ante lucem rogat. Quaerebant. Revertebantur, veniebant. (AUG.) Haec omnia, propter temporalia bona acquirenda, et vitanda mala: et ita non Deus, sed illa colebantur.

VERS. 37.---Nec fideles habiti sunt in testamento, etc. (CASS.) Qui vere credit, opera facit: unde fides dicitur quod fiant dicta; unde dicit: Nec fideles in praeceptis.

[Col. 0971A] VERS. 38.---Ipse autem est misericors et propitius fiet. (AUG.) Hic mali impunitatem sibi promittunt, sed misericordia est etiam malis, verum ante judicium, quia facit solem oriri super bonos et malos. Sic et illi genti pepercit, ne penitus eradicaret, sed manet in successione posterorum, sicut Cain signo accepto, ne quis eum occideret. Peccatis eorum, etc. (AUG.) Populi, qui idem est in successione filiorum; ut et post abstulit eos de Aegypto, et induxit eos in montem sanctificationis (Gen. IV), cum non eos, nisi in successione. Sic et hic cum dicitur: propitius fiet peccatis eorum, intelligimus etiam impletum esse quod dicitur ab Apostolo: Reliquiae salvae fient (Rom. IX), quae credent in Christum, quod hic praevidit, cum subdit: Et non dispersit eos. Et abundavit ut [Col. 0971B] averteret, etc., quia: Non omnem iram accendit, etc. Id est, non punivit eos quantum digni erant: quia et illud remisit, quod Filium occiderunt.

VERS. 39.---Spiritus vadens et non revertens, etc. Ideo per gratiam revocat, quia per se redire non possunt: unde in Proverbiis in via iniquitatis dicitur: Omnes qui ambulant in ea non revertentur (Prov. II), scilicet per se, sed per gratiam revocabuntur. Haec est ovis errabunda, quae humeris pii pastoris reducta est ad gregem.

VERS. 40.---Quoties. (CASS.) Dicturus plagas Aegypti, propter eos factas, comparando mala eorum beneficiis Dei, dicit eos oblitos, et tentasse Deum. (AUG.) Quia caro vel spiritus vadens, quoties ergo? quasi multoties exacerbaverunt eum.

[Col. 0971C] VERS. 41.---Et conversi sunt, etc. (AUG.) Repetit eorum infidelitatem, ut memoret quas plagas intulit Deus Aegyptiis propter eos, unde deberent esse non ingrati.

VERS. 42.---De manu tribulationis. (CASS.) Tribulatio solet esse in memoria, sed non eis. Pulchre opponit manum Dei manui Pharaonis, dicens: Manus ejus et de manu tribu; quae multum differunt. (AUG. et CASS.) Mysticationes ab hoc loco.

VERS. 44, 45.---Et convertit, etc. Misit in eos iram, etc. Hic incipit exponere plagas propter Judaeorum liberationem in Aegypto factas, et ponit decem plagas, sicut in Exodo decem. Ponuntur aliqua tamen hic, quae non in Exodo, quae non interpretari, nisi figurate possumus, ubi et quae facta fuerunt parabolae [Col. 0971D] dicuntur, sicut saepe solet non seriem historiae sequi: sed alia addere, vel quaedam mutare pro significatione. Aqua ergo in sanguinem, significat de rerum causis carnaliter sentire. Cynomia. Canini mores sunt. Rana. Loquax vanitas.

VERS. 46, 47.---Aerugo. Quam alii rubiginem interpretantur, nocet occulte, quae comparatur vitio quod difficile apparet, ut est multum fidere de se. Aura enim noxia hoc in fructibus operatur latenter: sic in moribus occulta superbia, cum putat se aliquid esse qui nihil est. Locusta. Malitia ore laedens, infideli scilicet testimonio.

Grando. Est iniquitas res alienas auferens; unde furta, rapinae, praedae. Plus autem vitio suo vastatur [Col. 0972A] ipse vastator. Pruina. Vitium quo charitas proximi stultitiae tenebris quasi nocturno frigore congelascit.

VERS. 48.---Ignis. Qui non in Exodo nisi cum grandine in fulguribus, ut fructus laederet, accipitur: qui tamen non legitur possessiones incendisse, significat immanitatem iracundiae, qua et homicidium fit. Morte pecorum, pudicitiae damnum signatur. Concupiscentia, qua foetus oritur, communis est nobis cum pecoribus: hanc habere domitam et ordinatam, pudicitiae virtus est. Mors primitivorum. Amissio est justitiae qua quisque humano generi socialis est. Decem plagis percussi sunt Aegyptii contra decem praecepta scripta in tabulis. Et hic decem plagae, licet non in eo ordine ponantur, sed pro tribus quae [Col. 0972B] in Exodo, id est cyniphes, ulcera, tenebrae quae non hic. Aliae tres sunt hic, quae non ibi, rubigo, pruina, et ignis. Talia enim pro congrua intelligentia frequenter variantur. Signa. (CASS.) Sunt duris cordibus, quasi characteris impressa vestigia. Prodigia, quae signabant aliqua futura. Thanis, civitas, humile mandatum, quod hic nobis necessarium, ut in futuro erigamur. Et dedit aerugini. Haec in Exodo non leguntur, mystica ergo interpretatione tantum exponantur. Locusta. (AUG.) Se invicem comedentes, significat detractores, qui alienos fructus invide rodunt. Moros eorum in pruina. (AUG.) Morus calidae est naturae, per quod charitas intelligitur, quae in pruina occiditur. Grandini (ID.) Quae grando non potuit laedere, id est mollia, post dicit Exodus a [Col. 0972C] locustis comesta. Tradidit. (CASS.) Morte pecudum, stultorum occasus ostenditur.

(ID.) Igni. Ignis, cupiditas, quae possessionem, id est, statum mentis vastat.

VERS. 49.---Iram indignationis, etc. (CASS.) Ordo vindictae: prius peccatis Deus irascitur, quando non compunguntur, inde malitiam hominis in sua indignatione, ira et tribulatione derelinquit, ut suis adversitatibus affligantur, qui Deo non obediunt, ut ibi dicitur: Propterea tradidit illos in reprobum sensum (Rom. I). Indignatio hominis pertinet ad tumidam superbiam; ira, ad nefandam audaciam; tribulatio, ad confusam desperationem: tunc per diabolum ad immissiones illicitas praecipitantur nudati defensione Dei. Per angelos malos. (AUG.) Judicio Dei [Col. 0972D] haec facta sunt, etc., usque ad per angelos ergo malos punit Deus bonos et malos homines, sed bonos tantum corporalibus poenis, malos autem corporalibus et spiritualibus poenis.

VERS. 50.---Irae suae. (AUG.) Erat semita irae Dei, qua occulta aequitate puniret Aegyptios; cui Deus fecit viam, ut eos quasi ex abditis produceret per angelos malos in aperta scelera, et sic aperte puniret.

VERS. 51.---Primogenitum in Aegypto. (AUG.) Primogenita sunt summa mandata, ut: Diliges Dominum Deum ex toto corde; quibus non servatis orbamur prole rationis.

VERS. 52.---Et abstulit sicut oves populum suum, [Col. 0973A] et perduxit eos tanquam gregem in deserto. (AUG.) Mystice. Hoc et in nobis intus fit, ubi eruditi de potestate tenebrarum mente transferimur in regnum Dei, oves in spiritualibus pascuis. (CASS.) Et abstulit. Quod eductos de servitute duxit in terram promissionis; et iterum offendunt.

VERS. 54.---Et induxit eos in montem sanctificationis suae. (AUG.) Non eosdem quos abstulit, sed eos nomine et gente; significat tamen quod multi ad Ecclesiam, quam mavult intelligi, conversi sunt; ipsa est mons quem Christus acquisivit. Et ejecit a facie eorum gentes, etc. (AUG.) Vel maligni spiritus. Quae omnia Christus ejecit a facie fidelium; et sorte divisit eis terram. Per hoc significatur quod in nobis omnia operatur unus atque idem Spiritus, dividens [Col. 0973B] singulis prout vult.

VERS. 55.---In tabernaculis. (CASS.) In quibus regnabant peccata regnare fecit virtutes.

VERS. 57.---Quemadmodum patres eorum conversi, etc. (AUG.) Per totum loquitur quasi de eisdem: tamen nunc de his qui in terra promissionis, quorum fuerunt patres, qui in deserto amaricaverunt. Arcum pravum, etc. (ID.) Animi intentionem perversam, ut contra Deum, qui dixerat: Non erunt tibi dii alieni (Exod. XX), quod plenius aperit. In iram concita, vel, in arcum pravum, qui difficile remittitur, et ipsi facile retroibant. Vel, arcum pravum, qui non ominus jaculatur, sed in se spicula convertit, id est, malitia dolosorum.

VERS. 58.---Ad aemulationem. Vel aemulati sunt; [Col. 0973C] alia littera, cum honorem Dei alii tradunt.

VERS. 59.---Audivit Deus. (CASS.) De ultione in terra promissionis, quae et retorta est in ipsos, per quos punivit.

VERS. 60.---Et repulit tabernaculum. (AUG.) Hoc tempore Eli sacerdotis, quando victi sunt ab Allophylis, et arca Domini capta est, et ipsi magna strage vastati. Legitur enim in libro Regum, quod tunc ceciderunt de populo triginta millia peditum. Repulit tabernaculum Silo. (BEDA.) Quod erat in Silo, etc., usque ad quia autem illud non attenderunt, nec tabernaculum Deo fecerunt: ideo Dominus merito repulit. Habitavit in hominibus. (AUG.) Cum ergo non esset dignum in quo habitaret, repulit illud quod non propter se, sed propter illos instituit. [Col. 0973D] (CASS.) Sic deserit corpora nostra, quae Spiritus sanctus, dum bene tractantur, inhabitat.

VERS. 61.---Et tradidit. (CASS.) Si enim cum peccatoribus et boni traduntur captivitati, exercitium est, non in mente captivi sunt. Vel, hosti traditi, sed liberi et Deo conjuncti. Virtutem eorum. (AUG.) Arbitrii libertatem imminuit, et virtutes abstulit in malis, quod non sit in bonis, licet cum malis interdum captiventur corporaliter.

VERS. 65.---Et excitatus est. (CASS. et AUG.) Mores hominum Domino tribuit, propter res explanandas.

Tanquam dormiens. Hoc dicitur a persona dementium, qui ita putant, quando periclitantibus non subvenit, vino esse crapulatum, quando non tam [Col. 0974A] cito subvenit. Et revera sic dementer putantibus dormit, et est alienus, et negligentibus et infidelibus, qui nulla voce laudis vel operis eum excitant. Excitatur autem ad vindictam malis actibus, ut hic peccatis eorum, qui arcam inter simulacra posuerunt. Tanquam potens, quia tunc sunt homines ad iram faciles, et ad virtutes potentes, quando post crapulam de somno surgunt. (AUG.) Et excitatus est. Christus vino passionis ebrius, dormiens in sepulcro, excitatus est a morte, tanquam potens in resurrectione. (ID.) Tanquam dormiens. Visus est dormire, quando populum suum dedit in manus eorum, quos odit: ubi eis dicitur: Ubi est Deus tuus?

VERS. 66.---Et percussit iniquitatem. (AUG.) Hac poena cruciabitur, etc., usque ad opprobrium enim [Col. 0974B] sempiternum dedit illis.

VERS. 67.---Et repulit. (CASS.) De rege David, et loco regni. (AUG.) Non dixit, etc., usque ad sic ab initio electionis Hebraeae gentis usque ad Christum procedit.

VERS. 69.---Sicut, etc. (AUG.) Unicorni sunt quorum firma spes in unum illud erigitur, de quo dicitur: Unam petii a Domino, hanc requiram. Sanctificium. Est plebs sancta, regale sacerdotium.

VERS. 70.---David servum. (AUG.) Qui de Juda, etc., usque ad: dentes Ecclesiae sunt illi per quos loquitur, vel per quos in corpus suum velut manducando caeteros trajicit. Grex tonsarum dicitur, quia onera saeculi velut vellera deposuit, et ad pedes Apostolorum rerum suarum venditarum pretia apposuit; [Col. 0974C] ascendens de lavacro baptismi, geminos creat, opera scilicet geminae charitatis; unde: sterilis non erat in eis; ab his translatus est Christus, sed pascit greges in gentibus qui sunt Jacob, et Israel.

VERS. 71.---Jacob. Israel haereditatem suam. (AUG.) Repetit: Nisi dicatur, nunc secundum hunc statum Jacob servus: quando videbit facie ad faciem haereditas. Unde et nomen accepit: Israel enim dicitur ex contemplatione Dei. Transtulit eum ad hoc ut pasceret, et ita fecit.

VERS. 72.---Et pavit eos, etc. (AUG.) Videtur forte, etc., usque ad et hoc docuit quod egit.



PSAL. LXXVIII.

VERS. 1.---Psalmus Asaph. (CASS.) Psalmus secundus de lamentatione. Genti pro duritia sua, graviter [Col. 0974D] affligendae precatur Christum subvenire. Monemur bonis proximorum laetari, calamitatibus affligi.

Deus venerunt gentes. (ID.) Prima est conquestio, et enumerantur quanta tulerit Jerusalem temporibus Antiochi, ubi non destructa fuit, propter quae signatur Ecclesiae persecutio. (AUG.) Venerunt. Non dicit quasi nescienti, etc., usque ad jam vero evidenter sunt impleta.

In haereditatem tuam. (ID.) De populo Israel; haereditas Dei sunt electi, sed non excaecati; ergo possunt haec dici de temporibus post ascensionem Christi; sed antequam Christus venisset, et tunc enim haereditas, ubi Prophetae, et sancti conducti in Babylone; vel sub Antiocho maxime. (CASS.) Quod si [Col. 0975A] quis, etc., usque ad cujus circumitus per totum orbem, ubi et persecutio fit.

VERS. 2.---Morticina. (CASS.) Cadavera, quasi non modo in viventes saeviunt. Sepelire pietatis est, abjicere crudelitatis. Effuderunt. (ID.) Exaggerat, ut judicem moveat.

VERS. 4.---Facti. (CASS.) Gloria Jerusalem toto orbe mirabilis versa est in opprobrium vicinis, quod gravius est quam si remotis, quia hi sunt assidui. Vel, vicini, affectiones, propinquis jam volentibus credere, ut martyres hoc dicant.

VERS. 5.---Usquequo, Domine? (CASS.) Deprecatio pro parte sua contra inimicos et insultantes vicinos; quasi illi ita saeviunt: Sed, o Domine, usquequo? (AUG.) Rogat ne usque in finem irascatur, id est, ne [Col. 0975B] illa vastatio perseveret, sed temperet correctionem. Nomine irae, vindicta iniquitatis accipitur, nomine zeli, exactio castitatis, ne anima a Deo fornicetur. Nota, hoc pro peccatis evenire hominibus, licet justis, sicut tres pueri, et Prophetae in captivitate testantur. Velut ignis. (ID.) Ure tandiu, donec aurum virtutum perfecte purgetur, ligna, id est vitia, cinerentur.

VERS. 7.---Comederunt. (AUG.) Ferarum dentibus tradendo. Desolaverunt, eversione civitatis, quae civibus suis nudata est, vel, quia occiderunt substitutos loco civium occisorum; Jacob pro homine, homo, scilicet pro gente, quae offendit. Gratus patriarcha, ut ejus memoria peccata populi mitiget. Jacob. (AUG.) Haec est supra dicta haereditas. Locus. (CASS.) Civitas, ubi templum, quo congregabantur ad festa.

[Col. 0975C] VERS. 8.---Iniquitatum nostrarum. (BEDA.) Id est, quas a patribus contraximus, quibus scilicet jam non debetur correctio, sed damnatio, nisi adsit gratiae tuae miseratio. Scriptum est enim: Anima quae peccaverit ipsa morietur. Et, Visitabo peccata patrum in filios, usque in tertiam et quartam generationem (Ezech. XVIII.) Antiquarum. (CASS) Non dicit de praeteritis tantum, cum et hoc tempore quidam Judaei idola sequerentur; sed similium antiquis, quibus innumeris annis peccaverunt. Anticipent. (ID.) Ante judicium quod timet omnis homo, quia nisi indulgentia praeveniat in judicio, non absolvitur reus. Nimis. Ne quis de actibus praesumat.

VERS. 9.---Adjuva. (CASS.) In bello defensionis legum, quia non in suis, sed in virtutibus Dei confidunt. [Col. 0975D] Propter gloriam. Non propter meritum ut erepti, tuo nomini honorem reddamus. Propter gloriam nominis tui. Pietati sancti nominis tribuatur, non nobis, quod actibus nostris non potest haberi. Adjuva nos, Deus. Per hoc nec ingratus est gratiae, nec tollit liberum arbitrium. Qui enim adjuvatur, etiam per seipsum aliquid agit. Libera nos. (AUG.) Liberat, id est, eruit a malis, cum et adjuvat ad faciendam justitiam, et propitius est peccatis, sine quibus hic non vivitur.

VERS. 10.---Ne forte. (AUG.) Illud usitatum a perfidis: Ubi est? Vel non est, vel non potest; insultatio non ferenda. Innotescat. Vel hic in conversis perimitur iniquitas, quod ante optaverat, vel, in fine [Col. 0976A] pereunt, quod hic dicit non optando, sed prophetizando. (AUG.) Quia justus non delectatur de poena inimici, quia non eum odit, sed de divina justitia, quia Deum diligit, econtra injustus facit.

VERS. 11.---Compeditorum. (AUG.) Corruptibilitate carnis, quae aggravat animam, per quam praevalet aliquando persecutor: has compedes non sentiunt nisi illi, qui ingemiscunt gravati; ab his cupiebat dissolvi Apostolus, et esse cum Christo. Vel, compedes sunt praecepta Dei, quibus colligantur sancti, quae patienter sustentata in ornamenta vertuntur, unde: Injice pedem tuum in compedes ejus (Eccli. VI). (CASS.) Compeditorum, ad litteram de his dicit, quos gentiles vinxerunt: qui cum gemitu orant, ut Ecclesia in fratribus non deficiat, et sic [Col. 0976B] eos poena consumit. Secundum magnitudinem. (AUG.) Res enim tam magna in Christianis secuta est, quam nunquam crederent inimici. Filios, quia accensi sunt exemplo, non territi. Posside filios mortificatorum. (ID.) Hoc semper oraverunt sancti martyres, ne infructuosus esset posteris sanguis eorum, ut inde cresceret seges, unde putabatur peritura. (CASS.) Pia precatio, ne filios eorum projiciat, qui pro eo puniti sunt. Posside, ne quo errore maculentur.

VERS. 12.---Et redde. (CASS.) Etsi corporaliter reddit, salus est tamen animae eorum. Septuplum, perfectionem doni coelestis significat, quando Spiritu sancto replemur. In sinu. In secreto animorum, ubi fit conversio. Improperium, pro injuriis reddant laudes: gloriosa vindicatio, quando inimicorum ore [Col. 0976C] laudatur Deus. Vel septuplum. Septupla retributione perfectionem poenae significat, sicut et de bonis, cum dicitur septuplum accipiet in hoc saeculo: quod positum est pro omnibus bonis, quasi nihil habentes, et omnia possidentes; quia in hoc numero plenitudo significatur. Vel septuplum, pro infinito. Improperium, (AUG.) Hoc redde, id est, pro isto opprobrio da eos in reprobum sensum. Homo namque, cum datur in reprobum sensum, id est, in interiori sensu, accipit suppliciorum meritum futurorum.

VERS. 13.---Nos autem. (CASS.) Conclusio exsultativa, non victorum, sed patientium. Et suavis conclusio lamentationis. (AUG.) Nos autem. Hae sunt reliquiae a Matathia congregatae. Vel, generaliter, de omni genere piorum ac verorum Christianorum [Col. 0976D] accipiendum est, ut etiam Christianus populus ibi sit mistus; hic est grex pro quo oravit, ne diutius irasceretur. (ID.) Vel, in generatione, id est, in futuro saeculo annuntiabimus, non pro aliorum instructione, sed pro debito honore.



PSALMUS LXXIX.

VERS. 1.---Intellectus pro his qui commutabuntur. (AUG.) In melius, etc., usque ad testimonium perfidiae. Asaph. Illuminatus agit de adventu Christi et de vinea ejus, bonum testimonium de capite ipso et corpore ejus, rege et plebe, pastore grege.

VERS. 2.---Qui regis, etc. (AUG.) Hic loquitur Asaph illuminatus de adventu Christi, qui convertit [Col. 0977A] hominem, et vineam de Aegypto eductam solidat: hoc est testimonium pro his qui immutantur. (CASS.) Supra trepidus, qui pro peccatis Synagogae orabat: jam praesumit, commutatis in melius testimonium dat. Hic psalmus Synagogae est testimonium de capite ipso, et corpore ejus. (ID.) Deprecatio primi adventus, per quem fit reparatio generis humani. (ID.) Peractus definit. O Deus, fili. Qui regis, spiritualiter, Israel, videntes te, Intende, id est, lumen pietatis super nos infunde, ut a te simus clari, qui per nos sumus tenebrosi. Joseph. (ID.) Fidelem populum ducis in caulas Dei, ut oves ad pascua, de quibus: Alias oves habeo quae non sunt de hoc ovili, et illas oportet me adducere, ut fiat unum ovile et unus pastor (Joan. X). Propria singulis verba: regitur Israel, [Col. 0977B] ducitur Joseph, id est, devotus populus. Manifestare. (ID.) Rogat, ut qui in secreto majestatis erat per incarnationem, appareat coram Judaeis ut promissum erat, faciens in eis has virtutes, quae his nominibus signantur, Ephraim, Benjamin, et Manasse. (AUG.) Manifestare coram. Angelis notus, innotesce hominibus.

VERS. 3.---Coram Ephraim. (AUG.) Id est, gente Judaeorum, ubi hae tribus, scilicet coram fructificatione, et filio dexterae, ut et nos simus plenitudo scientiae per charitatem, quae Deus est; et coram Manasse, id est, oblito, ut jam illi venias in mentem, juxta illud: Reminiscentur, et convertentur universi fines terrae. (ID.) Excita. Repetit, etc., usque ad crucifixus ex infirmitate, resurge ex virtute. [Col. 0977C] (CASS.) Excita potentiam miraculorum, etc., usque ad unde: Fidelis Deus, qui non patitur vos tentari supra id quod potestis, etc. (I Cor. X).

VERS. 4.---Faciem tuam. (AUG.) Haec facies velata fuit Asaph tempore infirmitatis Christi, et tunc aegrotavit Asaph, non valens intueri velatum nube: de qua dicitur: Ascendit Deus super nubem levem, et intrabit vel ingredietur Aegyptum, id est, carnem immunem a peccato; illuminavit vero eam cum surrexit et ascendit, et ita salvamur.

VERS. 5.---Quousque irasceris? (AUG.) Transit ira a servo, ut non flagellet ut patet, sed ne damnet: et conversis enim durat ira, sed corrigens. Flagellat enim omnem filium quem recipit (Isa. IX, Heb. XII).

VERS. 6.---Cibabis (AUG.) Exponit hic passiones, [Col. 0977D] quas sancti tempore adventus passuri sunt. Quasi diceret: Etsi optem Christi adventum, tamen eo tempore multa passuri sumus, quia cibavit, etc. In mensura, etc. (AUG.) Pro viribus tuis ut erudiaris, non opprimaris; unde: Fidelis Deus qui non patitur vos tentari supra, etc. (I Cor. X). Vel, pro modo culparum.

VERS. 7.---Posuisti nos in contradictionem. (CASS.) Dum vicini, qui de nobis, sunt contra nos. Irrident inimici, a quibus omnibus, ut salvi simus, Deus virtutum, etc.

VERS. 8.---Deus virtutum. (AUG.) Desiderantis mos est frequenter repetere quae tantis precibus orat.

VERS. 9, 10.---Vineam. (CASS.) De vinea quomodo [Col. 0978A] incepta, et perfecta. (AUG. et CASS.) Vineam de Aegypto, quasi, nos salvi erimus, sed Judaeos, quibus tot fecisti, destrues: quod non pro levi culpa, sed quia adventum Christi non noverunt. Vel, salvi erimus quia ita praesignasti. Vineam de Aegypto. Sed quare, destrues? hoc de infidelibus. De Aegypto. Ut illos de Aegypto, ita Ecclesiam de tenebris ejecit vitiorum: gentes plantat in virtutibus, et ducit per hoc desertum saeculi. Radices, martyres et alios firmos facit, et implet orbem. (CASS.) Vineam de Aegypto, per mysticas figurationes, etc., usque ad quae ita per orbem dilatata est. Dux, dum eam ducit spirituali itinere. Radices, prophetas, Apostolos, martyres et alios, de quibus palmites tendens mundum occupat et operit. Dux itineris. (AUG.) Vel alia [Col. 0978B] littera, etc., usque ad et non est altera, sed eadem vinea: inde Apostoli, inde et alii justi, etsi aliqui rami fracti.

VERS. 11, 12---Operuit (CASS.) Altitudo et latitudo vineae hic exponitur. Superna est vinea, quae et montes sublimiores, vita et doctrina obumbrat, et magnis crescere facit. Vites, quae arbores ascendunt, arbusta nominantur, per quae minores in Ecclesia accipiuntur. Cedri, non superbi, sed qui sunt Dei, martyres sunt, qui in Ecclesia alti sunt, hos etiam Ecclesia in gremio suo protegit. Propagines, filios regenerationis, qui a flumine Jordane manaverunt, quia ibi coepit regula baptismi. Montes. (AUG.) Prophetae, etc., usque ad similiter operiunt cedros Dei, id est, doctores. Cedros Dei. (ID.) Quia sunt cedri [Col. 0978C] evertendae, superbi scilicet qui sunt cedri saeculi, sed non Dei.

VERS. 13.---Ut quid. Miratur cur huic tali subtracta est Domini defensio. (AUG.) Ut quid. Quia superba fuit adversus plantatorem, et servos occidit ad se missos, et tandem filium haeredem, destructa est maceria, et invenerunt eam gentes destructam, et deleverunt. Hoc primo plangit Asaph, sed non sine spe: de dirigentibus enim cor jam loquitur.

VERS. 14.---Aper. (AUG. et CASS.) Vespasianus fortis et saevus, et contrarius Judaeis, qui hoc animal inter caetera habent immundum. Singularis ferus. Titus, qui reliquias terribili depastione consumpsit, qui dicitur singularis, id est superbus. Vel pro eodem accipitur aper, et ferus scilicet Romanus exercitus. [Col. 0978D] Et vide quibus peccatis laboret et pereat homo. Singularis. (AUG.) Dicit omnis superbus: Ego sum, ego sum, et nemo alius. Aper. (CASS.) Diabolus fortis et ferox, de silva, quia cogitationes ejus agrestes et aviae sunt. Sed tu, Domine Deus virtutum. Vel ita continua: Ita vastata est vinea, sed ut reliquiae salvae sint, O Deus virtutum, convertere, in finem saeculi supremi serenus aspice, commutatis in melius hoc remedium precatur.

VERS. 16.---Et perfice eam quam plantavit dextera tua. (AUG.) Non aliam institue, sed hanc perfice. In hac enim est semen Abrahae: ibi est radix quae portat oleastrum. Perfice, quia caecitas ex parte contigit in Israel, ut plenitudo gentium intraret, et sic omnis [Col. 0979A] Israel salvus fieret (Rom. XII). Super filium. (CASS.) Super te fundatam, etc., usque ad de igne autem boni amoris dicitur: Ignem veni mittere in terram, et quid volo, nisi ut ardeat? (Luc. XII.)

VERS. 18.---Fiat manus. (CASS.) Grande sacramentum, et munus Deo, quia tandiu salus Israel dubitari potuit, donec Christus venit: sed tunc completa est promissio, nec ultra discedit ab eo Ecclesia sponso conjuncta. Dicit ergo: Fiat manus, operationem sanctae incarnationis precatur.

VERS. 19.---Non discedimus. (CASS.) Ultra, cum filium hominis vivificabis: haec est utilitas ab eo.

VERS. 20.---Domine Deus virtutum, converte nos, ostende faciem tuam, et salvi erimus. (CASS.) Magna suavitas hujus versiculi, in quo regulam totius religionis [Col. 0979B] exponit. Primo enim Deus nos convertit, et tunc nos ante faciem ostendit, id est, lumine pietatis nos inspicit: post quod nos tandem salvat. Hunc ergo propheta iterat, quia per ipsum quisque breviter quod expedit, implorat.



PSALMUS LXXX.

VERS. 1.---Pro torcularibus. (AUG.) In quibus tria, etc., usque ad cantatur psalmus Asaph, id est, Dominicae congregationi. Asaph, etc. (CASS.) Quia secundum historiam Judaeis, spiritualiter Christianis loquitur. (AUG.) Primo dicit quid agendum electis, qui sunt, oleum, vinum, aves.

VERS. 2.---Exsultat Deo. Asaph, proposita sibi imagine cujusdam solemnitatis, electos ad celebritatem [Col. 0979C] incitat.

VERS. 3.---Sumite psalmum. (AUG.) Verba Dei, ut humani actus conveniant in unam societatem: haec enim est pax Jerusalem, haec est ratio dati et accepti; unde Apostolus: Si spiritualia seminavimus vobis, magnum est si carnalia vestra metamus (I Cor. IX).

VERS. 4.---Buccinate. (AUG.) Hucusque ad partitionem, vel ad litteram, simpliciter de Judaeis accipienda sunt, vel allegorice de Christianis. (AUG.) Buccinate, et annuntiate, etc., usque ad unde Isaias: Clama ne cesses, ut tuba exalta vocem tuam, etc. In neomenia tuba. (CASS.) In initio mensis jussi sunt Judaei tuba canere, id est, in initio novae lunae, quod et festum tubarum dicitur, quod celebrabant [Col. 0979D] in memoriam istius rei, quod Dominus ostendit Abrahae arietem inter vepres haerentem, quem pro Isaac immolavit.

VERS. 5.---Quia praeceptum in Israel est; et judicium, etc. (ID.) Ideo tuba canendum, quia lex data est Judaeis per Moysen, et quia judex futurus est.

VERS. 6.---In Joseph. (AUG.) Gentes sunt Joseph, etc., usque ad ubi debebat habere cor.

VERS. 7.---Ab oneribus. (AUG.) Quibus oneribus, manus in cophino, id est, servili opere. Peccata servilia opera sunt, juxta illud: Qui facit peccatum, servus est peccati (Joan. VIII). In cophino servierunt. (ID.) In immunditiis peccatorum, in terrenis operibus et lutosis.

[Col. 0980A] VERS. 8.---In tribulatione, etc. (CASS.) Sic Propheta: Divertit Dominus dicens, In tribulatione, imputantur eis beneficia Dei, ut gravior aestimetur offensa. Exaudivi te in abscondito. (AUG.) Ut corde credas ad justitiam. Probavi, ut ore fiat confessio ad salutem. Tempestatis, etc. Non in tempestate maris, sed cordis: ubi exauditus debet probari, in aqua contradictionis: jam enim gradiens viam Dei, habet multis modis obsistentes. Haec est aqua contradictionis, quam senserunt antiqui, sed jam pene siccata est: tunc enim aquae populorum turbabantur, et acriter resistebant. Tunc Samsoni forti viro, id est Christo, ducere eunti uxorem de alienigenis, id est Ecclesiam de gentibus, occurrit leo fremens, id est populus gentium, sed dissipavit eum, ut haedum [Col. 0980B] caprarum: et quia populus iste fremens nihil erat, nisi languidus peccator. Occisa autem in eo illa feritate, jam non sic fremit, imo jam in ipso invenimus leges pro Ecclesia, quasi favum in ore leonis. Aqua contradictionis. Christus fuit etiam in seipso, ut de eo nato dictum est: Erit hic in ruinam, et resurrectionem multorum, in signum cui contradicetur (Luc. II), ut Judaei contradixerunt titulo crucis

VERS. 9.---Audi populus meus. (CASS.) Diapsalma. Hactenus de oleo torcularium, jam de amurca, quod dicitur ad cavendum, hic arguuntur reprobi. Contestabor te. Ipse Dominus judicii testem se facit veritatis, tam hic quam in futuro, ut nullus dubitet. Deinde quid velit eum intelligere, subdit: Israel si me audieris, vocando eum Israel, familiarem sibi [Col. 0980C] significat, et ad jussa invitat. In te, in corde tuo. ubi veritas, non falsitas debet esse. Recens ne verbum Patris putetur sub tempore. Deum alienum, qui nomine, non essentia. Alienum: Pene par est scelus recentem Deum putare, et idolis servire.

VERS. 10.---Non erit in te Deus recens neque, etc. (AUG.) Alii faciunt sibi recentes deos, vel idola, vel Christum imparem Patri, et alia hujusmodi fingunt in corde: et ita sunt templa simulacrorum in omnibus terrena cogitatio; opinio diversa, vanitas una. Ideo Samson caudas vulpium colligavit, ut incenderet messes Philisthaeorum. Samson interpretatur sol eorum, scilicet, quibus ipse lucet, non omnium: de quo mali dicturi sunt: Erravimus a via veritatis, et sol justitiae non illuxit nobis (Sap. V). Et alibi: Sol [Col. 0980D] justitiae est, et sanitas in pennis ejus (Malac. IV). Vulpes sunt insidiosi, maxime haeretici, latentes in tortuosis cavernis, decipientes, odore putentes: qui etsi dissentire ab invicem videntur, in malum tamen, id est, in posterioribus consentiunt, simili vanitate tenentur, et incendunt messes non nostrorum, quia novit Deus qui sunt ejus; sed alienigenarum, quae sunt vasa contumeliae.

VERS. 11.---Qui eduxi te. Factis propriis indicatur Deus.

VERS. 13.---Et dimisit. Et si implevi ora Prophetarum, non tamen ab amurca auditi sunt, unde digna ultio: quia et dimisi, etc.

VERS. 15.---Pro nihilo forsitan. (CASS.) Si Deo [Col. 0981A] resistemus, ipse non contradicit inimicis nostris, nec manum defensionis super eos ponit.

VERS. 16.---Inimici Domini, etc. (AUG.) Haec item Propheta. Mentiti. Non per agentes promissa: hoc non pagani, quia nihil promiserunt.

VERS. 17.---Ex adipe frumenti, etc. (AUG.) Ad litteram, vel manna, vel corpore Christi, vel spirituali intellectu.



PSALMUS LXXXI.

VERS. 1.---Psalmus Asaph. (CASS.) Psalmus de duabus naturis in Christo, quo Christus, vel Propheta loquens, exprobrat ipsi Asaph, id est, Synagogae, quae Dominum corporaliter vidit, et tamen eum non cognovit. Primo nuntiat Deum stetisse, et [Col. 0981B] arguit contrarios, stat homo, discernit Deus. Deus stetit. Cujus non est stare, qui coelum et terram complet, qui est intra omnia non inclusus, extra omnia non exclusus, sed breviter Deum hominem indicat. Stetit. (AUG.) Filius, qui missus ad oves domus Israel, spiritualis autem praesentia Deitatis, quae ubique non proprie ad Synagogam pertinet, nec tempore variatur. Cur ibi stetit: Ecce deos dijudicat, id est, secundum quod Deus, id est, non meritis, sed gratia discernit vasa, alia in honorem, alia in contumeliam. Hoc autem facit stans in medio, unde: Medius vestrum stetit, quem vos nescitis, unde et hic: Nescierunt neque intellexerunt, sed amicus sponsi stat et audit, et gaudio gaudet. Deorum. Quos post filios Excelsi dicit, ibi: Ego dixi: dii estis, et [Col. 0981C] filiis Excelsi omnes. Unde etiam, filios enutrivi et exaltavi, ipsi autem spreverunt me. Filii dicuntur non solum gratia novi testamenti, sed gratia veteris, quae eos de Aegypto liberavit.

VERS. 2.---Usquequo. (AUG.) Haec est vox discernentis: misit legem et Prophetas, et restitistis, sed quousque? Num usque ad adventum misi Prophetas, et injuriis affecistis, vel interfecistis, vel hoc agentibus consensistis? Sed cum haec agentibus nec loqui dignum sit, vos qui tacuistis, et imitari eos voluistis, usquequo judicatis iniquitatem et facies peccatorum sumitis? Num et haeres occidendus est, qui pro vobis venit, qui pro vobis sine patre esse voluit ut pupillus? qui propter vos esurivit et sitivit, ut egenus, qui propter vos pauper factus est, cum esset dives.

[Col. 0981D] VERS. 3.---Judicate egeno et pupillo, pauperem et humilem justificate. (CASS.) Diapsalma, monet intelligeret Christum esse Deum, et si egenus et pauper fuit, quod eos non fecisse dicit.

VERS. 4.---Eripite pauperem. (AUG.) Ostendit, nec illos immunes qui permiserunt principibus Christum, cum prae multitudine timerentur, et possent illos a facto, et se a consensu liberare. (CASS.) Qui enim desinit obviare cum potest, consentit.

VERS. 5.---Movebuntur. (CASS.) Hinc patet de quo dixerat: hoc signum in crucifixione contigit. Vel spiritualiter, terreni moti sunt illo tempore, viso tanto miraculo; ut centurio, qui dixit: Vere Filius Dei erat iste. (AUG.) Movebuntur omnia fundamenta. [Col. 0982A] Quasi dicat per hanc Israel caecitatem, movebuntur ad fidem, omnia fundamenta terrae, id est, plenitudo gentium intrabit. Vel, in morte, et passione Domini mota est terra. Vel fundamenta, id est, felices copia terrenorum movebuntur. Vel admirando coli pauperem mortuum. Vel eum contemptis terrenis sectando. Addit omnia, quia nullus est qui non miretur, vel convertatur. Terrenae autem felicitatis regnum est superbia, contra quam venit humilis Christus, exprobrans eis, quos vult facere altos per humilitatem, his verbis: Ego dixi: dii estis, vos boni: vos autem mali, sicut homines moriemini. Vel omnibus dicit: dii estis, id est, omnibus promisi coelestia; vos autem sicut homines primi, qui suasione peccaverunt, et vos majores sicut diabolus, qui superbia [Col. 0982B] peccavit.

VERS. 6.---Ego dixi. (CASS.) Quid eis propositum? sed perierunt. Ego dixi: Nescierunt neque intellexerunt; tamen ego dixi. Has promissiones omnes accipiunt, si mandata custodiunt, ut sint filii et Dei: hoc ad justos; vos autem, hoc ad malos.

VERS. 7.---Sicut homines. (AUG.) Quasi: Cum cito, sicut homines, sitis morituri, non inde corrigimini; sed ut diabolus, qui carne non moritur, extollimini, ut cadatis: quia per superbiam diabolicam inviderunt gloriae Christi, et viluit eis humilitas crucis. Sed, ut hoc vitium sanetur ex persona Prophetae, subditur: Surge Deus, etc., sicut unus. Turba quae cecidit dicitur unus, quia in superbia similis: Vos cadetis, sed:

[Col. 0982C] VERS. 8.---Surge Deus. (AUG.) Id est, damna istos, quia his repulsis, tu haereditabis. Vel judica mundum, quia tuus est, et hoc est, tu haereditabis.



PSALMUS LXXXII.

VERS. 1.---Canticum psalmi. (CASS.) Quia in rebus actualibus, habenda est divina contemplatio. Deterret autem iniquos a persecutione populi Dei: bonos vero monet ad patientiam. Psalmus de adventu Christi ad judicium, ubi boni, qui hic patiuntur, coronabuntur: mali vero, qui eos persequuntur, torquebuntur.

VERS. 2.---Deus quis similis? (CASS.) Proposito timore futuri judicis, describit malitiam inimicorum. (AUG.) Deus quis similis? Etsi homo, ut alii; etsi [Col. 0982D] judicatus, cum iniquis deputaris: quis similis, cum in claritate judicabis? ideo tunc ne taceas, qui primo tacuisti, et potestatem compescuisti, ut posses teneri et perimi. Deus quis similis? Non ad divinitatem hoc refertur, cui nullum hominem comparandum cogitavit. Ideo non ait: Quis similis est tibi? quod utique ad divinitatem referretur; sed dicit, Quis similis erit tibi? hoc ad formam servi referens, qua tunc caeteris dissimilis hominibus erit, quando judex in gloria apparebit; vel potest hoc referri ad divinitatem secundum quod dicit: O Deus, quis similis tibi? in potentia Deitatis: Christum enim, quem mali viderunt extra, iste videt intra, scilicet omnipotentem.

[Col. 0983A] VERS. 3.---Quoniam ecce, etc. (AUG.) Novissima tempora Antichristi designat, quando quae modo premuntur metu, in liberam vocem erumpent: quae vox quia irrationabilis erat, magis sonitus, quam locutio dicitur. Qui oderunt. (CASS.) Plures, sed unum caput Antichristus: quod elatum est, ut Deus dicatur.

VERS. 4.---Super populum tuum. Caput suum extulerunt, sed non populum tuum depresserunt.

(AUG.) Super populum tuum. Irridenter hoc dicit: Non enim possunt nocere populo Dei pro quo est Deus, unde Apostolus: Si Deus pro nobis, quis contra nos? (Rom. VIII.)

VERS. 5.---Dixerunt venite. (AUG.) Ecce consilium, quo meditati sunt inania. Iste est ille sonus, [Col. 0983B] qui non est sermo, sed inaniter strepit. De gente. (CASS.) Singulariter, quia omnes Christiani una gens, cum ex uno fonte baptismatis nati; vel omnes boni, quos ille Antichristus vocat unam gentem: ecce persecutio Antichristi, qui nomen Christianum quasi malum intendit tollere funditus.

VERS. 6.---Testamentum disposuerunt. (AUG.) Testamentum, quippe in Scripturis non illud solum dicitur, quod non valet, nisi testatore mortuo, sed etiam omne pactum, et placitum quod inter vivos valet, testamentum vocatur, sicut Laban et Jacob testamentum fecerunt. Ita et mali inter se quasi pactum fecerunt, quod unanimiter bonos persequerentur.

VERS. 7.---Tabernacula Idumaeorum. Exposuit [Col. 0983C] quo studio malignaverunt: ostendit deinde jam qui sint malignantes, dicens: Tabernacula Idumaeorum, etc. Idumaeorum, et Ismaelitae. (CASS.) Per haec nomina, Christi inimicos declarat, qui temporibus Antichristi tot malis similantur: quia sicut isti contra Israel, ita illi contra Christianos tunc bellabunt. Moabitae (AUG., HIER.) Unde Moabitae, quem Lot ebrius de majore filia sua genuit. Agareni. Ab Agar, qui et proselyti interpretantur.

VERS. 8.---Gebal. (AUG., HIER.) Vallis vana. Ge enim vallis, Bal, vana. Ammon. Unde Ammonitae, genuit Lot ebrius de filia sua minore.

Amalec. Filius Eliphaz primogeniti Esau, a quo Amalecitae.

VERS. 9.---Assur. (AUG., HIER.) Ad litteram Nabuchodonosor, [Col. 0983D] qui fuit rex Assyriorum. Idumaei. Terreni vel sanguinei. Ismaelitae. Obedientes sibi, non Deo, quia pravas cogitationes suas sequuntur. Moab, ex patre, quod in malo. Bonus, quidem pater, quo filia illicite usa est, sicut et lex bona est, si quis ea legitime utatur, non inceste. Agareni. Proselyti, id est, advenae, qui non cives, sed alieno animo subintrant, et inventa occasione nocendi se ostendunt. Gebal. Vallis vana, id est fallaciter humilis. Ammon. Populus turbidus, vel moeroris. Amalec. Populus lingens terram. Alienigenae. Licet latino nomine se indicent alienos, et ob hoc inimicos, tamen hebraice dicuntur Philisthiim, id est, cadentes potione, ut ebrii luxuria saeculari. Tyrus. Hebraice sor, tribulatio vel angustia, secundum [Col. 0984A] illud. Tribulatio vel angustia in omnem animam hominis operantis malum. (Rom. II.) Assur. Deprimens, vel elatus. Lot. Declinans, angeli apostatae, filii declinationis, quia a veritate declinando in satellitium diaboli discesserunt, unde in Apocalypsi: Draco cecidit, et traxit secum tertiam partem stellarum, de quibus Apostolus: Non est nobis colluctatio adversus carnem et sanguinem, sed adversus principatus et potestates (Ephes. VI).

VERS. 10.---Madian. Declinans judicium. Sisara, exclusio gaudii. Jabin, sapiens, de quo: Ubi sapiens? ubi scriba? Cison, ubi victi fuerunt, duritia interpretatur. Endor, ubi perierunt, fons generationis. Et intelligitur generatio carnalis, non aqua baptismi regenerati. Oreb, siccitas, Zeb, lupus, Zebee, victima [Col. 0984B] lupi, non Dei. Salmana, umbra commotionis. Haec omnia congruunt malis, quos in bono vicit populus Dei. Fac illis sicut Madian, et Sisarae, sicut Jabin in torrente. (CASS.) De vindicta iniquorum; sicut omnes illi victi sunt in figura a populo Dei, sic istos precatur in veritate superari. Sicut Madian. (AUG.) Utpote illi, qui declinant judicium, se judicandos non putantes: et qui excludunt futurum judicium, et hi omnes in Cison, et in fonte Endor perierunt.

VERS. 12.---Pone principes eorum sicut, etc. Haec omnibus communiter. Sed specialiter, pone principes eorum: hoc optat militibus Antichristi, qui non sunt convertendi.

VERS. 13.---Haereditate possideamus sanctuarium Dei. (AUG.) Dei, invadunt ut suam.

[Col. 0984C] VERS. 14.---Ut rotam, et sicut stipulam ante faciem venti. (CASS.) Per hanc similitudinem, multas praedicit eorum calamitates.

Venti. Levitas peccantium vento comparatur, quia huc et illuc volitat.

VERS. 15.---Ignis et flamma comburens montes. (AUG.) Congrue in judicio esse dicuntur, quando et densae silvae peccatorum, et montes superbiae cremabuntur.

VERS. 17.---Imple facies. (CASS.) Poenis contumacium prophetatis, orat pro credituris, qui non habent scelerum laudatores, sed culpatores, quos saepe opprobrium corrigit. (AUG.) Melius est ruere ut poeniteat, quam sub spe religionis superbire: unde Propheta ait: Et tu, filia Sion, usque ad Babylonem venies, [Col. 0984D] ibique liberaberis (Mich. IV).

Imple facies. Hoc bonum et optabile eis non prophetaretur, nisi inter eos inimicos essent tales, quibus hoc ante judicium praestabitur: quia et nunc idem corpus sanat, et lavat caput, sed particulatim, non universaliter ut in fine: et tamen inde aliqui convertentur, pro quibus hic orat.

VERS. 18.---Erubescant et conturbentur, etc. (AUG.) Hic de malis, qui non convertentur, Erubescant, in futuro de malis quae fecerunt. Et conturbentur, de poenis quas patientur. Et hoc in saeculum saeculi, id est in aeternum. Et conturbentur. Rursus redit ad eos qui in praesenti confundentur ne confundantur in aeternum; quasi dicat: Illi conturbentur in aeternum: quaerentes [Col. 0985A] autem nomen Domini modo, et confundantur de peccatis salubriter, et pereant, inquantum mali sunt. Et sic cognoscant, vel, tunc confundantur mali, anima et corpore, et pereant omnino irreparabiliter. Et nunc cognoscant, quod modo nolunt. (CASS.) Notandum, quia undecim superioribus psalmis introductus est Asaph, ut duritia Judaeorum, frequenti voce ipsius Synagogae mollesceret, vel ipsi nomini, cui devoti esse videbantur, crederent. Egit autem in praedictis psalmis de Domini incarnatione, et gentium fide, et de judicio, de quibus transgressio Judaeorum redarguitur. Unde congrue undecim sunt: undenarius enim numerus transgressionis est, quia et denarium transit, et ad duodenarium non pervenit, unde undecim etiam erant vela capillacea in tabernaculo [Col. 0985B] Domini, et in undenario fuerunt Apostoli, rejecto infelicissimo Juda tempore passionis, quando a fide defecerunt, unde: Posuisti tenebras et facta est nox (Psal. CIII).



PSALMUS LXXXIII.

VERS. 1.---In finem. (AUG.) Nihil hic dicitur de torcularibus visibilibus, unde constat spiritualia esse. Uva in vite, oliva in arbore pendens libero fruuntur aere, nec illa est vinum, nec ista oleum ante pressuram: sic quos praescivit Deus ante saecula fieri conformes imaginis filii, antequam accedant ad servitutem Dei, fruuntur in saeculo deliciosa libertate. Sed cum accedunt ad servitutem Dei, dicitur eis: Fili, accedens ad servitutem Dei, sta in justitia et timore, et praepara animam tuam ad tentationem [Col. 0985C] (Eccle. II). Ecce torcular, conteruntur, exuuntur in tegumentis carnalium desideriorum, quasi vinaciis exuuntur veteri homine, et in apothecam Dei defluunt: ideo torcularia dicuntur Ecclesiae praesentis temporis. Sed qui in his filii Core, id est calvi, scilicet Christi? Calvus namque Elisaeus irrisus a pueris figura fuit Christi, qui in calvaria crucifixus. Ideo hic premitur Christianus, ut quaerat quietem, quae non est hic, et fit ei Deus refugium. Qui enim incumbit terrenis, incumbit in baculum arundinis. Pro torcularibus. (AUG.) In torculari fructus uvae vel olivae emanat: sic in pressuris merita sanctorum patent, quae in pace latebant. (CASS.) Psalmus secundus de charitate. Primo de inaestimabili desiderio aeternae domus.

[Col. 0985D] VERS. 2.---Quam dilecta. Ecce quanta militia. Etenim passer, quam secura.

VERS. 4.---Etenim passer, etc. (AUG.) Duobus duo reddit: cor ut passer; caro ut turtur, cui dat et pullos: corde cogitamus Deum, quasi volet passer ad domum; carne agimus opera. (CASS.) Sicut passer deserit silvas, et inventa domo laetatur, ubi non timet insidias: sic anima laetatur, dum scit sibi domum paratam in coelo. Spiritus, qui est quasi passer volans in altum, tendens ad ipsum Deum. Nidum, etc. (AUG.) Nidus ad tempus, domus vero in aeternum. Nidum ergo dicit fidem, et conformitatem sacramentorum Ecclesiae, quem nidum quaerit turtur, ut reponat pullos suos. Non enim abjicit ubicunque, [Col. 0986A] sed in nido Ecclesiae facit opera bona salubriter, pro quibus salvatur: per quod differt ab aliis qui opera faciunt, sed non in nido fidei. Nam et pagani faciunt opera, vestiunt nudos, etc., et haeretici multa faciunt: sed non in nido Ecclesiae, et ideo conculcantur, non servantur. Haec caro est mulier, per quam seducitur passer, sed salvabitur per generationem operum, si in nido, id est, si perseveraverit in fide. Praebet autem Deus unde fiat nidus, induit enim se feno carnis ut ad te veniret. Altaria tua, Domine. (CASS.) Ubi animae coelesti convivio epulantur, ubi anima quasi in domo gaudeat. (AUG.) Et caro reponit opera sua, unde: Beati qui, etc., ubi ostendit ad quam beatitudinem militia ducit.

VERS. 5.---Beati qui habitant in domo tua, Domine; [Col. 0986B] in saecula saeculorum laudabunt te. (AUG.) Hoc boni jam habent, scilicet, quod habitant in domo tua. Sequitur: In saecula saeculorum laudabunt te. Hoc totum negotium est ibi sanctorum: non est ibi necessitas, quae mater est omnium humanarum actionum, quia cui faciunt ibi quippiam, ubi nulli indigent; habent ergo et agunt, unde beati sunt. Omnis autem beatus habendo vel agendo dicitur beatus.

VERS. 6.---Beatus vir cujus est auxilium abs te: ascensiones in corde suo disposuit. (CASS.) Quo auxilio ad domum veniatur.

VERS. 7.---In valle lacrymarum. (CASS.) Vallis lacrymarum est poenitentis humilitas. (AUG.) Unde autem ploratio, quia lege nos afflixit, per quam cognovimus peccatum repugnare spiritui, et gemimus, [Col. 0986C] quomodo scilicet, veniamus ad locum quem posuit, ope ejus et auxilio utique. In loco quem posuit. Etenim benedictionem dabit. Qui non potest exponi, quem oculus non vidit, nec auris audivit, id est, futurum regnum, quod disposuit et ordinavit Deus ut ad id per gradus veniatur.

VERS. 9.---Domine Deus virtutum. (CASS.) Orat et humiliat se pro impetratione hujus auxilii. Deus Jacob. (AUG.) Quem fecisti Israel apparens ei sic fac et me Israel.

VERS. 10.---Respice in faciem, etc. Ipse enim loquitur in nobis, unde Apostolus: An experimentum ejus quaeritis, qui in me loquitur Christus! Et in nobis recipitur, sicut ait, Qui vos recipit, me recipit. Respice. Christum Pater semper respicit. (CASS.) Sed fac [Col. 0986D] praesentia incarnationis eum gentibus respici: vel, ita per faciem innotescimus, aliis. (AUG.) Respice ergo in faciem, id est, innotescere fac omnibus Christum, ut possimus ire de virtute in virtutem

VERS. 11.---Dies una. Immutabilis, scilicet sine ortu et occasu, cui non cedit dies hesternus, quem non urget crastinus. Super millia, super infinitos dies praesentes, qui habent finem. Propter quod elegi, etsi possem regnare, abjectus opinione hominum, in domo in Ecclesia, Ecce quam dulce, fasce torcularis premi.

VERS. 12.---Quia misericordiam. (CASS.) Ideo in domo Dei malo esse quam alibi, quia in ea dat misericordiam, qua justificat, post veritatem promissi [Col. 0987A] praemii. Sed quibus? his qui ambulant in innocentia.

VERS. 13.---Domine virtutum, beatus homo qui sperat, etc. Qui tanta facis, quae dici non possunt.



PSALMUS LXXXIV.

VERS. 2.---Benedixisti, Domine. (AUG.) Psalmus de nova benedictione, etc., usque ad de aversione iniquitatis.

VERS. 3.---Remisisti. (ID.) Futura dicit ut praeterita.

VERS. 4.---Mitigasti (CASS.) Diapsalma, de aversione irae, id est, poenae.

VERS. 5.---Converte nos. Petit quod adhuc futurum sciebat. Quasi, quod dixi ut praeteritum, oro ut fiat. (AUG.) Converte nos. Prophetice dixit futura, ut praeterita, hic autem orat ut vere futura, dicens, Converte [Col. 0987B] et averte, quasi dicat, dixi quasi facta. Et quia video futura, et quia non sunt oro ut fiant.

VERS. 6.---Nunquid in aeternum. Praevidet iste hanc poenam transituram: Quia sicut in Adam omnes moriuntur, ita et in Christo omnes vivificabuntur. Irasceris. (AUG.) Ira Dei est omnis poena quam patitur. Sicut dictum est Adam quando peccavit: Maledicta terra in opere tuo, et in labore et sudore vultus tui vesceris pane tuo. De ira ergo mortales sumus et passibiles, sed innovati in Christo. A generatione. Prima generatio fuit mortalis de ira, erit altera immortalis de misericordia: sed nec hanc misericordiam meremur conversi per nos ad Deum, ipse enim nos convertit. Et inde subdit: Deus convertens, quasi [Col. 0987C] sicut vivificatio est a te, ita et conversio.

VERS. 7.---Deus tu conversus. (CASS.) Non extendens, sed Deus convertens. Prius dat votum conversionis, post ad vitam ducit. Vel, Deus tu conversus ab ira in adventu Filii. Vivificabis nos. Tanto tempore antequam habeatur. Et tunc, Plebs tua laetabitur in te, quae prius in se male laetabitur.

VERS. 8.---Ostende nobis, Domine. (AUG.) Hoc orando praedixit Propheta, etc., usque ad Beati mundo corde, quoniam ipsi Deum videbunt (Matth. V). (CASS.) Ostende. Vel petit iste sibi spiritualiter tantum Christum ostendi, sciebat eum quidem futurum, sed petit ut puro corde intueamur, non corporeis oculis ut infideles: Judaei enim viderunt et crucifixerunt. Et in futuro: Salutare tuum da nobis, id [Col. 0987D] est, Christum amplectendum et possidendum, ut non tollatur a nobis, et sic legitur partim de praesenti, et partim de futuro. Misericordiam. (AUG.) Christus dicitur misericordia, quia ostendit nobis misericordiam, docens quidquid boni habet homo ex Deo esse, et sic homo non superbit. Sed sic haerens et fruens Deo laetatur in eo.

VERS. 9.---Audiam quid loquatur in me Dominus. (CASS.) Unde scit et per quem fiat, et quid praestet ipse veniens. Pacem. (AUG.) Christum. Pacem ad Deum et proximum, et per Christum.

VERS. 10.---Prope timentes eum. (ID.) Ubique daemonia colebantur, etc., usque ad immortalis in corpore nostro modo mortali.

[Col. 0988A] VERS. 11.---Misericordia, etc. (ID.) Postquam dixit, etc., usque ad quomodo veritas de terra orta est (Luc. VIII).

VERS. 12.---Veritas de terra orta est. (ID.) Confessio de homine, ut se accuset, etc., usque ad data est justificatio confitentis.

VERS. 14.---Justitia ante eum. (ID.) Prima hominis justitia est, etc., usque ad et visitans ponet in via gressus. Ambulabit. Accrescet, vel praecurret, parans ei viam; et Dominus in via parata ponet gressus.



PSALMUS LXXXV.

Oratio David. (AUG.) Psalmus iste, secundus eorum est qui orationis nomine intitulantur, in quo Christus Dei Filius et hominis, unus Deus cum Patre, [Col. 0988B] unus homo cum hominibus, orat in forma servi, qui oratur a nobis in forma Dei. Orat pro nobis ut sacerdos noster; orat in nobis ut caput nostrum, oratur a nobis ut Deus noster.

(CASS.) Christi oratio fidelium, etc., usque ad comprimeret audaciam stultae et inconsultae temeritatis.

(AUG.) Haec dicit Christus in nobis, et nos in illo.

(CASS.) Orat ascendendo, unde concludit: Omnes gentes adorantes.

VERS. 2.---Quoniam sanctus sum. (AUG.) Christus proprie sanctus sanctificans, etc., usque ad miserere clamantis, laetifica levatum.

VERS. 5.---Mitis. (ID.) Portans hominem, donec perficiat eum, etc., usque ad cum nondum sit perfectus.

[Col. 0988C] VERS. 6.---Auribus percipe. (CASS.) Vide ordinem orationis, etc., usque ad auditum deprecationi meae.

VERS. 7.---Tribulationis. (AUG., CASS.) Cum enixius clamatur, etc., usque ad quia non est similis tui in diis, Domine.

VERS. 9.---Quascunque fecisti venient et adorabunt coram, etc. (AUG.) Si est gens quam non fecit Deus, illa non adorabit. Annuntiat Ecclesiam ubique diffusam, quod modo impletum est: Et nota, quia, ut ait Scriptura: In lata gente gloria regis, in diminutione populi principis contritio. Sequitur: Et glorificabunt nomen.

VERS. 10.---Tu es Deus solus. (ID.) Vel tu solus magnus contra futuros, qui se dicunt magnos et deos.

[Col. 0988D] VERS. 11.---Deduc me, Domine, in via tua. (CASS.) Orat pro omnibus jam adorantibus, et loquitur in membris. Domine, deduc, etc. Aliud est duci ad viam, et aliud est duci in via, ne in ea cadatur: ubique egent homines adjuvari, sive sint in via, sive extra eam. Via autem Christus est, qui dicit: Ego sum via, veritas, et vita. Laetetur cor meum. (AUG.) In timore mundano praecedit causa, etc., usque ad qui autem timet, et non sperat, depressus est.

VERS. 13.---Ex inferno inferiori. (ID.) Per hoc intelligimus, etc., usque ad haec sunt opiniones, non assertiones.

VERS. 14.---Deus, iniqui insurrexerunt super me, [Col. 0989A] et Synagoga potentium, etc. (CASS.) Item pro se orat facta mentione passionis suae et gloriae, unde habent hi pro quibus oravit multam misericordiam et eruuntur de inferno.

VERS. 16.---Da imperium tuum. (AUG.) Quasi dicat: Transeat tempus patientiae, veniat tempus judicii, unde non tantum Christus, sed et sancti sedebunt judices, qui sunt filii ancillae, id est Ecclesiae.



PSALMUS LXXXVI.

VERS. 1.---Psalmus. (CASS.) Quia agit de Ecclesia secundum potestatem, ubi agit opera. Cantici. Ut de saeculari Jerusalem, ad intelligentiam superne eleveris, scilicet de actione ad theoricam. Propheta praedicat coelestem Jerusalem filiis Chore, quam commendat [Col. 0989B] per fundamenta, et portas, et famam ut eis augeatur affectus. Fundamenta ejus. Psalmus de coelesti Jerusalem: plenus spiritu Propheta, multa volvens apud se, de hac civitate, de qua nihil adhuc dixerat, in hoc erumpit: Fundamenta ejus, etc. Prior laus a fundamentis; soliditas totius civitatis notetur. Ejus, non refertur ad aliquod praemissum: sed ad cordis Prophetae meditationem, quia nunquam de illa corde tacuerat, etsi ore.

VERS. 3.---Dicta. (AUG.) Haec sunt illa, quae Dominus per prophetas de ea praedixit.

VERS. 4.---Memor ero. (ID.) Diapsalma. Dominus de eadem Jerusalem. Memor ero Raab. Ostendit quae sunt illa gloriosa; quasi dicat: Haec sunt illa: in illa civitate, inquit Propheta ex persona Dei, [Col. 0989C] Memor ero Raab et Babylonis, quae non pertinent ad populum Judaeorum. Gloriosa de te, ubi non solus est Judaeus, sed omnes gentes. Raab. Per fenestram emisit coccinum, id est, in fronte habet signum sanguinis Christi Ecclesia gentium.

Unde: Publicani et meretrices praecedent vos in regnum coelorum. Raab, latitudo vel impetus, gentes, quae late et impetuose vagantur per vitia. Ad Babyloniam pertinent omnes mali, ut ad Jerusalem omnes sancti. Ecce alienigenae. Memor ero. Quare hoc dixisti? Ecce alienigenae, id est, gentes Tyrus, angustia vitiorum, vel poenitentiae.

VERS. 5.---Nunquid Sion. Secundum aliam litteram. Mater Sion dicet, homo.

(AUG., CASS.) Quasi dicat: Unde alieni pervenient ad [Col. 0989D] Jerusalem? Audi unde. Est quidam homo, id est, Christus, qui dicit mater Sion, id est Synagoga mater mea secundum carnem; et per hunc veniunt; quis est homo ille? Ipse est qui in ea natus est et eam fundavit; ipse dicit, mater, civitati illi.

(CASS.) Vel, commendat Sion spirituali, etc., usque ad quorum principum?

(AUG.) Horum, (secundum aliam litteram) qui facti sunt, scilicet principes, in ea, id est, qui facti sunt principes; antequam essent in ea, non erant principes, sed abjecta mundi: Elegit enim Deus infirma mundi ut confunderet fortia.

VERS. 7.---Sicut laetantium. (CASS.) Diapsalma. Concludit paucis verbis, tangens futuram beatitudinem. [Col. 0990A] (AUG.) Sicut laetantium collatis omnibus concludit: Sicut laetantium. Sicut, quia talis erit laetitia, qualem hic non novimus, et ideo cum non potuit exprimi, dicit, ut potuit, sicut laetantium.



PSALMUS LXXXVII.

VERS. 1.---Mahalath. (AUG.) Chorus, ut canenti chorus consonando respondeat, etc., usque ad dicitur enim fuisse quidam orientalis.

VERS. 2.---Domine Deus. (CASS.) Monet Christi mortem imitari. Primo precatur auxilium referens contemptum ab inimicis: unde in forma servi orans ad patrem, ait: O Domine.

VERS. 3.---Intret in conspectu. (ID.) Virtus purae orationis, quae quasi quaedam persona ad Deum intrat [Col. 0990B] et mandatum peragit: quo caro pervenire nequit.

VERS. 4.---Quia repleta est. (AUG.) Hos humanae infirmitatis affectus, etc., usque ad sed humanae infirmitatis indicia.

VERS. 5.---Aestimatus. Quia non solum gravia, sed et contumeliosa pertuli.

VERS. 6.---Sicut vulnerati dormientes. (CASS.) Quia et ipse lancea vulneratus, et sepulcro clausus, sed differt per hoc quod sequitur, quorum non meministi adhuc.

In sepulcro. Id est, in carnali voluptate sopiti, unde Deus non excitat eos.

Et ipsi de manu tua repulsi sunt. (AUG.) Non enim ad dormientes hoc refertur, in quibus sunt justi, [Col. 0990C] quorum licet non meminerit Deus adhuc, ut resurgant: de his tamen dictum est: Justorum animae in manu Dei sunt (Sap. III). Vel, posuerunt me rei veritate, In lacu inferiori, id est, in aquis inferni, scilicet in tenebris et in umbra mortis.

VERS. 7.---In lacu inferiori. (CASS.) Vel inferni: quia tam abjecta morte ablatus est in tenebris oblivionis, quem nemo requiret. Et umbra mortis, locus malorum, in quo puniuntur.

VERS. 8.---Super me confirmatus est. (ID.) Putabant quod ira Dei periisset et quod Deus omnes indignationes super eum induxisset, quando pertulit eum crucifigi.

VERS. 9.---Longe fecisti. (ID.) Quid amici ejus in passione fecerunt.

[Col. 0990D] Notos. Non quos novit: quia tunc omnes noverat ut Deus, sed quibus notus est.

VERS. 10.---Tota die. (AUG.) Per extensas manus continuatio bonorum operum, a quibus nunquam cessavit, intelligitur. In cruce enim nec una tota die fuit illa extensio, nec totum pro parte potest accipi cum addit tota; sed quia haec opera non omnibus profuerunt, addit.

VERS. 11.---Nunquid mortuis. Mortuos corde dicit, quibus fiunt quidem miracula Christi, sed non prosunt eis: mortuis enim corpore facta sunt mirabilia, cum quidam revixerunt. Et cum Dominus infernum penetravit, atque inde victor mortis ascendit, magnum factum est mortuis miraculum. Nunquid [Col. 0991A] mortuis. (CASS.) Quibus non prosunt opera sua ostendit. Aut medici suscitabunt, etc. (AUG.) In Hebraeo non medici, etc., usque ad: Nemo potest venire ad me, nisi Pater traxerit eum.

VERS. 12.---Sepulcro. Unde in Evangelio de talibus: Similes estis sepulcris dealbatis quae foris apparent hominibus speciosa: intus vero plena sunt ossibus mortuorum, quasi, sic et vos hypocrisi et iniquitate. Misericordiam et veritatem. (AUG.) Misericordiam et veritatem amat conjungere Scriptura: maxime in psalmis.

VERS. 13.---In tenebris. Idem sunt mortui positi in sepulcro, et tenebrae, et terra oblivionis.

VERS. 14.---Ego ad te, Domine, clamavi. (CASS.) Quae in suis sustinet; ecce chorus respondens praecinenti.

[Col. 0991B] (ID.) Et ego quasi, cum illis, cum quibus unum.

(AUG.) Et ego. His mortuis non prosunt opera, etc., usque ad Ut quid, Domine, repellis.

VERS. 15.---Ut quid. (CASS.) Ecce quantum desiderat. Ut quid, Domine. Proponit, quaerendam esse causam: quae est, ut dilatione boni, et adversis multiplicatis, quibus repulsa quasi oratio inflammetur ardentius.

VERS. 16.---Exaltatus. (ID.) Prius tumido corde, postea, Humiliatus. Per confessionem. Conturbatus, id est, confusus de peccatis, ea damnando.

VERS. 17.---Transierunt. (CASS.) Non mansuete contigerunt.

(AUG.) Quia non de fideli, sed de infideli dictum [Col. 0991C] est: Ira Dei manet super eum (Joan. III). Flagellat enim filios quos recipit, unde: Quos ego amo, arguo et castigo (Apoc. III). Et alibi: Percutiam et sanabo: occidam et vivere faciam (Deut. XXXII). (ID.) Transierunt et conturbaverunt. Quia aliud jam de damnatione patimur, et aliud de aeterna ultione timemus. Terrores tui. (CASS.) Quos patior: quia tibi placuit, non meo merito. (AUG.) Terrores futuri judicii, quos omnis caro timet.

Conturbaverunt me. Secundum infirmitatem carnis. (AUG.) Conturbaverunt me aliquando terrores, ita conturbant animum cogitantis circumpendentibus malis, ut sicut aquae circumfluere videantur, et simul undique circumdare, unde amici et noti timore deserunt, unde Apostolus: Omnes me dereliquerunt [Col. 0991D] (II Tim. IV).

VERS. 18.---Circumdederunt me. (CASS.) Peccata undique copiosa inundatione concludunt.

Tota die. (AUG.) Quia nullo tempore desunt mala Ecclesiae donec finiatur saeculum. Sed haec omnia fiunt, ut oratio Ecclesiae praeveniat Deum donec illa salus veniat, ubi nihil malorum sit.

VERS. 19.---Amicum (CASS.) Et qui pio et fideli amore conjuncti sunt.

Proximum et notos, etc. Parentela. Saepe justis humana officia timore subtracta sunt.



PSALMUS LXXXVIII.

VERS. 2.---Misericordias. (CASS.) Hic Psalmus de [Col. 0992A] spe Christianorum et magnificentia Domini multa dicit, per quae nemo seducitur, qui digne supplicet, quod verus Israel ita intelligit. Primo de misericordia et veritate se cantare promittit Propheta.

In aeternum. (CASS., REM.) Quomodo misericordias in aeternum cantat, et gratias agit, qui miseriae non meminit? Quomodo autem plena beatitudo si memoria reatus mentem tangit? Sed saepe laeti tristium meminimus, et sani dolorum sine dolore, et inde amplius laeti et grati sumus; sic itaque et miseriae recordatio nil beatitudinis detrahit.

Veritatem. Promissionem. In ore, non ex ore labitur, sed in ore diu tanquam dulce versatur.

VERS. 3.---Quoniam dixisti. Hic dicit: Unde scit? et quae misericordiae Dei per Christum sint? (AUG.) [Col. 0992B] Quas misericordias, et quam veritatem cantabo? Ecce.

Quoniam dixisti. Quasi dicat: Ego homo secure dico, quod tu, Deus, dixisti, per Spiritum manifestati.

Misericordia aedificabitur. (AUG.) Utrumque repetit, quod praedixit. Quia universae viae Domini misericordia et veritas. Non exhibetur veritas in impletione promissorum, nisi praecedat misericordia in remissione peccatorum. Denique, veritas Judaeis, quibus promissa facta sunt, pertinet, misericordia, gentibus: ut ait Apostolus: Dico enim Jesum Christum ministrum fuisse circumcisionis propter veritatem Dei implendam: gentes autem super misericordia honorare Deum (Rom. XV).

In coelis. Qui enarrant gloriam Dei, per quos aedificatur [Col. 0992C] misericordia.

VERS. 4.---Juravi David servo meo. Securus est iste, ideo quia Deus dixit: securior, quia juravit. Juratio Dei promissionis est confirmatio, ex utroque fit homo Ethan, id est, robustus.

VERS. 5.---In aeternum. (CASS.) Non est temporalis aedificatio misericordiae, sicut ruina iniquitatis temporalis est: destruitur enim iniquitas temporalis in quibusdam, ut in eis aedificetur aeterna misericordia, unde Jeremiae Dominus dicit: Ecce ergo constitui te super gentes et regna, ut evellas et destruas, et disperdas, et dissipes, et aedifices et plantes. In generationem. (AUG.) Generatio enim non potest, etc., usque ad sedebit et tunc in sanctis.

VERS. 6.---Confitebuntur coeli. (CAS.) Diapsalma. [Col. 0992D] Secundo diversis modis laudes, et potentiam Dei describit, quasi, sicut dixisti, ita fiet. Confitebuntur, laudabunt.

Confitebuntur coeli mirabilia. In omni enim misericordia perditorum, in justificatione impiorum quid laudamus nisi mirabilia Dei? Laudas quia surrexerunt mortui, plus lauda quia redempti sunt perditi. Vides enim hominem heri voraginem ebrietatis, hodie ornamentum sobrietatis. Vides enim hominem heri coenum luxuriae, hodie decus temperantiae: heri blasphematorem Dei, hodie laudatorem Dei. Vides hominem heri servum creaturae, hodie cultorem Creatoris: haec sunt mirabilia quae confitentur coeli. Etenim veritatem. (CASS.) Vel sine enim. Mirabilia [Col. 0993A] quomodo omnia agit et administrat ubique. Veritas in Ecclesia ubi creditur, Verbum caro factum, et quod Trinitas, prius Deus.

VERS. 7.---Quoniam quis. (AUG.) Notandum quod idem sunt coeli et nubes, scilicet praedicatores. Sed coeli, praedicatores, propter fulgorem veritatis. Nubes, quae nebulosae sunt propter mortalitatem carnis, et quia transeunt, ubi et abscondita, quae post in judicio clarebunt. In filiis. Vel superis, vel hominibus. Ne ergo putetur tantum homo: ille enim naturalis, nos adoptivi; ille genitus, nos creati; ille ab aeterno genitus, nos in tempore facti; ille unicus, nos multi.

VERS. 8.---Super omnes. (ID.) Angelos, vel homines, qui sunt stipatores ejus impares, qui ei dono ejus proximant.

[Col. 0993B] VERS. 9.---Tibi. (ID.) Qui omnia fecisti, etc., usque ad tentari supra id quod potest homo.

VERS. 11.---Vulneratum. Humiliatus est perdendo, quos tenebat; vulneratus percusso corde, ubi superbiebat. Superbum. (AUG.) Scilicet draconem, qui in mari factus est ad illudendum ei, qui per humilem Christum, in quo alii sunt humiles, humiliantur; humiliavit se Christus, ut humiliaret superbum. Superbus enim superbos tenebat: vulneratur diabolus vulnerato Christo, nondum ex toto mortuus est. Inimicos. Aerias potestates vel Judaeos per mundum dispersos, vel de hominibus alios assumpsit qui sunt spolia diaboli, alios reliquisti quos post eum abire permisisti.

VERS. 12.---Tui sunt coeli et tua est terra orbem, [Col. 0993C] etc. (ID.) Ideo in coelo triumphavit de diabolo, quia ejus est coelum; in terra de Judaea, quia ejus est terra. Cur ergo illi in alienis superbierunt?

Tu fundasti. Cur ergo in eum se erigunt, cujus est ambitus mundi, et omnes creaturae quae in eo sunt?

VERS. 13.---Aquilonem. Diabolus. Mare tu creasti. Saeculum. Stulte ergo in eum se erigunt, a quo creata sunt. Thabor et Hermon in nomine tuo. (AUG.) Montes Syriae, et per eos gentes accipiuntur a parte totum per synedochen.

Exsultabunt. Christo veniente allegorice. Thabor, Judaei, ad quos primum lumen venit. Hermon, Gentes, quae prius fuerunt anathematizatae. In nomine tuo exsultabunt, conjunctis in angulari lapide duobus [Col. 0993D] parietibus.

(AUG.) Thabor. Veniens lumen a summo scilicet lumine, quo veniente fit anathema ejus, id est diaboli, qui nos tenebat in errore suo. Quod est: a te datum est ut illuminemur, ut anathema demus diabolo.

VERS. 15.---Praeparatio sedis tuae. (CASS.) Sedes Dei aeterna, sed in judicio apparebit parata, cum ipse videbitur juste judicare. Vel modo homines discernendo et justa tenendo, parant se sedem Domino.

Misericordia et veritas praecedent faciem tuam. A similitudine praecursoris Domino hospitium praeparantis.

[Col. 0994A] VERS. 16.---Beatus populus qui scit, etc. (CASS.) Ille scit, qui suam laetitiam non in sua, sed Domini virtute ponit, vel, qui, quod ore cantat, corde intelligit: unde sequitur hoc praemium, in lumine, id est, in contemplatione Trinitatis perseverabunt.

Jubilationem. Jubilus, gaudium quod verbis explicari non potest, nec tamen penitus reticeri. Domine, in lumine vultus tui ambulabunt, et in nomine tuo exsultabunt. (CASS.) Commendat gratiam, de qua jubilus.

(AUG.) Vel in bene placito tuo, id est in Christo, ideo in ipso, quia assumpsit carnem nostram, in quo omnis spes.

VERS. 20.---Tunc locutus est in visione. (CASS.) Diapsalma. Tertio promissiones Patris de Christo. [Col. 0994B] Superior laus non est dubia, quam paterna confirmat auctoritas. (CASS.)

(AUG.) Tunc. Quando disposuisti testamentum, vel cum haec diceres mihi, tunc locutus es sanctis, reliquis prophetis in visione, non enim ignoranter locuti sunt, sicut Montanus et quidam alii haeretici dixerunt.

VERS. 21.---David servum meum oleo sancto meo unxi eum. (AUG.) Manu fortem, servum obedientem, ideo in eo posui adjutorium.

VERS. 23.---Inimicus in eo. (ID.) Diabolus, unde: Venit princeps mundi hujus, et in me non habet quidquam (Joan. XIV).

Filius iniquitatis non apponet nocere. Judas non apponet, non addet effectum voluntati.

[Col. 0994C] VERS. 24.---A facie ipsius inimicos. (AUG.) Cum facies ejus peccatores respicit, a criminibus separantur, quibus non est locus sub praesentia ejus.

VERS. 25.---Et veritas mea et misericordia mea cum ipso, et in nomine meo exaltabitur cornu ejus. (ID.) Saepe misericordia et veritas commendantur nobis, etc., usque ad ubi haec sibi occurrunt.

VERS. 31.---Si autem dereliquerint. Non solum de persistentibus, sed et de cadentibus haec promitto.

VERS. 33.---In virga. Quis enim est filius? etc., usque ad: Et in verberibus, etc.

Non dispergam. (AUG.) Ipse non tollit misericordiam ei, qui Christianus quidem est: quod si homo ita iniquus est, ut fugiat accedente patre, ipse se [Col. 0994D] alienat, non pater abjicit eum.

VERS. 35.---Neque profanabo. Profana esset promissio, si esset inexpleta. Nunquid propter malos pisces nihil ex illa sagena mittitur in vascula? Mittentur utique boni pisces, id est, quos praedestinavit.

VERS. 36.---Semel juravi. (CASS.) Homo frequenter, Deus semel, qui non variatur.

In sancto. In homine Christo, in quo complendum erat quod juravi; vel David, id est Christo, per sanctitatem. Semen, Christiani.

VERS. 38.---Sicut sol in conspectu. (AUG.) Secundum animam, etc., usque ad in coelo, id est Christus.

Tu vero repulisti. (CASS.) Diapsalma. Quarto [Col. 0995A] adversa praedictis promissionibus ponit, ne putentur in alio impleri, quam in futuro tunc Christo. Tu vero repulisti. Quasi, Christianis haec bona, sed non Judaeis, qui se privaverunt promissione, et hoc est: Tu vero Christum tuum, id est, unctum David, a regno repulisti pro peccato, quod commisit contra Uriam de Bethsabee; Et despexisti, vel sprevisti, quia multa indigna passus; distulisti, diu in tribulatione, testamentum, promissa Judaeis, ad gentes lata sunt. (AUG.) Tu vero. Vel, haec omnia de Christo et Ecclesia, repulisti, ad patibulum Christum tuum, et in despectum dedisti. Vel, distulisti a gloria, ad tempus, vel secundum membra.

VERS. 40.---Testamentum. Promissio videtur eversa, et sancti profani reputantur. Sepes, praelatos, [Col. 0995B] destruxisti, dum occiduntur. Et posuisti firmamentum ejus formidinem. Qui firmabant alios docendo, jam sunt timori, dum affliguntur, et quidam jam sunt direpti a transeuntibus viam, quae est Christus.

VERS. 44.---Avertisti adjutorium gladii ejus. Id est praedicationem. Non es auxiliatus ei in bello, sed dedisti ad passiones. Destruxisti eum ab emendatione, etc., id est, quidam mundi defecerunt, et in terram redacti sunt. Minorasti, ut putatur, dum cito de vita auferuntur.

(AUG.) Quare illa promisit Deus, etc., usque ad ut haec promissio in aliis exspectaretur.

VERS. 45.---Destruxisti eum. Haec omnia venerunt Judaeis, non tamen ablato eis Christo, et aeterno [Col. 0995C] regno, sed dilato. Sedem ejus in terram collisisti. Id est, regnum eorum ubique terrarum deletum est, quia jam non est de eis princeps.

VERS. 46.---Minorasti. Quia diu staret regnum eorum, si sub Deo. Perfudisti eum confusione. Quia gestat opprobrium infidelitatis. Minorasti. (AUG.) Putabant se regnaturos in aeternum, sed minuisti dies regni eorum, ut non staret, juxta opinionem eorum.

VERS. 47.---Usquequo, Domine? (CASS.) Diapsalma. Quinto. Ecce in quo impletae promissiones, scilicet in substantia David, quae vivit, et eruit animam, id est, in Christo. (AUG.) Sed, usquequo non resuscitas Christum? Quae substantia? quae nihil, nisi per ipsum. Quis est homo qui vivit et non videbit mortem? [Col. 0995D] nullus. In his jam postulat subvenire homini, vel specialiter Judaeis.

VERS. 48.---Memorare quae mea substantia. (ID.) Dicit hoc David, carne positus in Judaeis, spe in Christo. Quae sit mea substantia? Et si Judaei deficiunt, non deficit mea substantia, non omnino interit radix, unde veniet Maria: et de ea veniet semen cui promissum est. Nam de populo illo virgo Maria, de virgine Maria caro Christi, et caro illa non est peccatrix, sed peccatorum mundatrix. Nunquid enim vane. Omnes filii hominum ierunt in vanitatem, non tamen vane constituisti eos: unde ergo mundas eos a vanitate? per semen, in quo est mea substantia; de quo subdit: Quis est homo?

[Col. 0996A] VERS. 49.---Quis est homo? (ID.) Nulli hoc convenit, nisi Christo: et si enim resurgentes invenit, et non ultra videbunt mortem: non tamen ipsi eruent animas suas de manu inferiori, sed ille, qui potest animam ponere, et iterum sumere, cui nemo eam tollet. (CASS.) Vel sic, nullus vivet, vel eruet animam: et cum hoc sit, ubi sunt misericordiae? Jam rogat promissiones impleri, quas David fecit.

VERS. 50.---Ubi sunt misericordiae? (ID.) Diapsalma. Sexto, in membris etiam implentur promissiones, non temporaliter, sed spiritualiter. Et loquitur in persona Ecclesiae.

VERS. 51.---Memor esto, Domine. (AUG.) Ut remuneres, videtur oblitus, dum differt. Opprobrii servorum. (CASS.) Illati servis a multis gentibus. [Col. 0996B] (AUG.) Quod ego (Ecclesia) Continui, id est, portavi. In sinu, in secreto mentis, quia palam non audebat loqui.

VERS. 53.---Benedictus. (CASS.) Contra maledictiones gentium. (AUG.) Benedictus. Exclamatio ex visa claritate Christi.



PSALMUS LXXXIX.

VERS. 1.---Oratio Moysi. (AUG.) Cum vetus vita et nova, etc., usque ad et videt mirabilia de lege Dei.

(CASS., REM.) Agit iste psalmus de defectu generis humani, qui per Christum auferetur.

Domine refugium. (CASS.) Primo, aeternum proponit refugium temporaliter homini.

VERS. 2.---Priusquam montes. Ne autem videretur [Col. 0996C] non fuisse, antequam esset nobis refugium; adjungit priusquam. Montes, terra. (AUG.) Ecce omnis rationalis creatura hac differentia distincta est, ut montium nomine celsitudo angelorum; et terrae nomine humilitas hominum: ideoque non incongrue verba sic distinxit, ut diceret montes, id est angelos, fieri, et terram, id est homines, formari. Fierent aut formaretur. Formari, vel fingi, solet dici secundum corpora: fieri de nihilo. A saeculo. Aptius diceret, etc., usque ad hic autem ponitur saeculum pro aeterno. A saeculo. Ecce quae aeternitas nobis refugium, etc., usque ad Ne avertas, quoniam mille anni. Tu es. Optime ait, quia immutabilis. Non dicit eris, vel fuisti, cum immutabilis essentia Dei non noverit praeteritum, vel futurum; unde dictum est: Ego sum [Col. 0996D] qui sum. Et, Qui est misit me ad vos? Et: Tu autem idem ipse es, et anni tui non deficient.

VERS. 3.---Ne avertas. (CASS.) Secundo, exponit infirmitatem hominis, cui petit subveniri. In humilitatem. Id est, terrenam concupiscentiam, etc., usque ad qui docuit coelestia quaerere.

VERS. 4.---Dies hesterna. (AUG.) Non dicit, saltem sicut crastina, etc., usque ad in sollicitudine, et trepidatione, et quasi nihil est.

VERS. 6.---Mane sicut herba. (AUG., CASS.) Mutetur a qualitate noctis.

Vespere decidat. In extremis secta, vel fracta. (CASS.) Mane sicut herba. Dixi, quod anni habentur, etc., usque ad juventus quae floret et transit.

[Col. 0997A] Vespere. Senectus, quando refrigescit vigor hominis. Vel, mane sicut herba. Apta comparatio, quasi, sicut herba mutatur a qualitate, quam habet in nocte, in deteriorem mane orto sole: ita mutatur homo in deterius.

VERS. 7.---Defecimus in ira tua, et in furore tuo turbati sumus. (AUG.) Mortales et passibiles facti, quod tamen morte finire timemus, unde sequitur: Et in furore tuo turbati sumus. Saeculum. Vitam nostram pravam. Vel saeculum posteros. In illuminatione vultus. (CASS.) Illa teguntur, quae veniam habent: illuminantur, quae puniuntur.

VERS. 9.---Quoniam omnes dies. (AUG.) Cognitio nostra defecit obtenebrata ratione per peccatum, vel, tempus vitae abbreviatum est, et pene defecit, [Col. 0997B] quia ad paucitatem redacti sunt dies vitae nostrae. Anni nostri sicut. (CASS., AUG.) Miseria et brevitas hujus vitae exprimitur hic per similitudinem araneae, quae texit inanes telas, ut dolo capiat muscas: unde sicut aranea, id est, in rebus corruptibilibus laborabamus, inania texebamus. (CASS.) Vita per iram Dei breviata est, quia praesumptione longioris vitae peccabant. Et nos ipsi in ira tua defecimus. (AUG.) Id est, essentia nostra defecit per aerumnas. Meditabuntur . . . anni, non operabuntur, quia sine utilitate transeunt. Vel, meditabuntur passive, id est, reputabuntur anni nostri sicut aranea, id est, sicut inanes et inutiles.

VERS. 10.---Septuaginta. (ID.) Terrenorum appetitus quae septem diebus aguntur: si in virtutibus octoginta, id est, aeternitas petitur. Annis. Vel anni, [Col. 0997C] alia littera. Quo temporis spatio dicuntur longaevi, qui etiam usque ad octoginta annos aliquas vires habere videntur. Octoginta. Quia et citra octoginta annos sunt quidam infirmi, etc., usque ad redemptionem corporis exspectantes. Mansuetudo. Clementia est, si Dei: domatio, si nostra. Ipse enim per clementiam mansuetus, domando nos efficit mansuetos, et sic corripiemur.

VERS. 11.---Quis novi. (ID.) Potestas irae hominis est corpus occidere, post nihil facere. Deus et hic punit, et post in gehennam mittit: et a paucis major ejus ira intelligitur.

VERS. 12.---Dexteram tuam sic notam fac. (CASS.) Tertio, orat et affirmat liberationem. (AUG.) Dexteram tuam. Christum sic notum fecit, etc., usque ad [Col. 0997D] ut ad dexteram ponat.

Et eruditos corde in sapientia. Vel compeditos corde. Quod idem est, quia qui erudiuntur in sapientia, pedem mentis injiciunt in compedes Dei, ut a via ejus non exorbitent. Quos sic fecit Deus notos in Novo Testamento, ut pro fide omnia spernerent, quae magna habentur, in Veteri et aeterna morte quaererent: hoc attendens ait, pro eis, qui multa patiuntur a saeculo pro aeternis.

VERS. 13.---Convertere. Quasi aversa sit facies ejus a tribulatis. Usquequo. Alias aliquantulum. (CASS.) Non ex toto, quae magis prodest, si aliqua tribulatio semper monet nos.

VERS. 14.---Mane misericordia tua exsultavimus, [Col. 0998A] et delectati sumus. (AUG., CASS.) Modo nox, in qua esurimus: tunc autem satiabimur vultu, unde: Satiabor cum apparuerit gloria tua. Et alibi: Mane astabo tibi, et videbo. Nunc autem pro eo laetati sumus, et in malignis diebus in quibus dicimus: Respice in servos.

VERS. 16.---Respice in servos tuos. Quod facit Deus in se, orat Propheta fieri suo populo: orat, scilicet, ut parcat Judaeis peccantibus, si non pro meritis eorum, saltem propter opera quae in eis fecit.

Et dirige filios eorum. Quasi, etsi ipsi per iniquitates dispersi sunt, vel filii, in fine fide corrigantur, qui per se pravi, et inconvertibiles.

VERS. 17.---Splendor Domini Dei nostri super nos, [Col. 0998B] et operamini. (HIER., CASS.) Imago Dei recreans menti imprimatur. Vel splendor Dei super nos est, dum crucis impressione decoramur, et vexillum triumphi in fronte portamus. (CASS.) Triplex quippe est imago, etc., usque ad meminerim te, intelligam te, diligam te.



PSALMUS XC.

VERS. 1.---Laus cantici. Laus, et humana est: sed haec est cantici, quia non nisi divina. Est enim psalmus iste hymnus contra daemones. Propheta ergo de quolibet sancto ait: Qui habitat in adjutorio, etc.

(CASS.) Ostendit tentationes diaboli per humilitatem victas a Christo, et a suis, manentibus in auxilio Dei, ut et nos per eum discamus tentationes superare, quia est janua per quam, si quis introierit, [Col. 0998C] ingredietur, et egredietur, et pascua eveniet.

(AUG.) Janua Christus; intrare per eum, est imitari eum, non in divinitate, et potentia, et miraculis, sed in eo quo factus est pro nobis, id est, humilitate ad quam vocat, dicens: Discite a me quia mitis sum et humilis corde. De hoc psalmo tentavit Christum diabolus. Christi autem tentatio nostra est doctrina, quem sequentes ex eo vincimus.

Qui habitat. (CASS.) Describit primo fidentem in solo Deo, omnino protectione Dei vallatum. Qui habitat, id est, qui totam spem non in se, sed in Deo semper constituit, omnibus modis protegetur a Deo. Nota verborum correspondentiam: sicut enim semper habitat, sic et semper commorabitur. Illud affirmat, scilicet quod habitat; hoc promittit, [Col. 0998D] scilicet quod protegetur.

In protectione Dei coeli commorabitur. Ut scilicet non declinet ad dexteram vel ad sinistram, sicut in Veteri Testamento praeceptum erat filiis Israel, ut incederent via regia, non declinantes ad dexteram vel ad sinistram. Via regia, via Christi regis nostri, qui sic viam mundi cucurrit, ut nec prosperis illiceretur, nec adversis frangeretur.

VERS. 2.---Deus meus. (CASS.) Ne putes post susceptionem et refugium jam nihil esse petendum, addit: Sperabo in eum, ne aliquando de se praesumat, hoc si fecisset Adam, bene staret.

VERS. 3.---De laqueo. (ID.) Tentatio, vel per facta, quae hic dicitur laqueus; vel per verba quae [Col. 0999A] hic, a verbo aspero; quasi, etsi leve videatur, grave tamen est verbo tentari. Laqueus, versutiae spiritualium, vel carnalium inimicorum; verbum asperum, omne dictum, quod movet a regulis divinis. (AUG.) De laqueo venantium, daemonum, qui non in via Christo, sed circa, ad dexteram vel sinistram, tendunt laqueos. In quos et per verbum asperum cadunt aliqui, ut qui nolunt esse Christi, propter insultantes Christiano nomini, et qui timent detractiones hominum, ut cessent a via Dei.

VERS. 4.---Scapulis. (AUG., CASS.) Speranti beneficia Dei promittit. Scapulae, sunt operationes mirabilium, quibus ut humeris virtus Dei ostenditur. Pennae, monita Prophetarum, quae ad coelos vehunt.

[Col. 0999B] Obumbrabit. Ut neque sol divinitatis, neque luna humanitatis te urat. In pennis protectio. Scapulis suis. Alias, Inter scapulas. (AUG.) Id est, ante pectus suum te ponit, etc., usque ad ut sub alis ejus speremus.

VERS. 5.---Veritas. (ID.) Dei est, qui non respicit personas, nec miscet sperantes de seipsis cum his qui sperant in Deo, sed discernit humiles vel superbos. (CASS.) Vel veritas, incarnatio Christi, unde: De terra veritas orta est (Psal. LXXXIV), quod et scapulis obumbrat, et scuto defendit. Sicut notavit genera defensionum, notat et genera periculorum, ut sit gratior liberatio.

A timore nocturno. A similitudine periculi, unde tantum timor habetur. A timore nocturno. (AUG.) Qui [Col. 0999C] ignorans peccat, etc., usque ad Cadent a latere tuo mille.

VERS. 7.---Cadent a latere. (CASS.) Secundo, fidentis in Deo caput, id est Christum, in coelo levatum, dicit a nullo posse contingi, qui et proles in terra protegit: sed praesumptores ab eo cadunt. Ecce certitudo protectionis fidentis in Deo per Christum. A latere. Latus Dei est corona justorum, qui cum eo judicabunt, unde dicitur: Mittite a latere vestro, id est, qui vobiscum habent consilium. Latus ergo Christi, Apostoli et eorum imitatores, quibus promisit: Sedebitis super sedes duodecim, judicantes duodecim tribus Israel (Matth. XIX). Duodecim sedes perfectio tribunalis, in quibus sedebunt omnes qui omnia reliquerunt, et secuti sunt Christum.

[Col. 0999D] VERS. 8.---Verumtamen. (CASS., AUG.) Licet quidem te permittente impiis tuos persequi, sed non impune, oculis tuis considerabis malum, quod voluerunt, non bonum quod per nescientes agitur, eis retribuetur, et sanctus, qui habet oculos fidei, videt eos modo exaltari et tonare, et in fine fulminare: hoc dixit ne infirmi moveantur. (CASS.) Verumtamen oculis. Etsi cadentes tentent te duris, verumtamen. Vel, etsi daemonium non appropinquet, quod est per iniquos: sed tamen non quod faciunt, sed quod intendunt, considerabis.

VERS. 9.---Quoniam tu es. (AUG.) Unus Christus est caput et corpus, de quo loquitur modo ut de capite, modo ut de corpore, non mutata persona. Ideoque [Col. 1000A] que diligenter adverte, ubi de Christo secundum caput, ubi secundum membra agat. Altissimum. In alto est refugium Dei, valde in occulto, ut fugiatur a ventura ira. Multi enim sic faciunt sibi refugium Dei, quo fugiunt a malis temporalibus. Altissimum posuisti refugium, id est, resurgendo, ascendendo, altum fecisti refugium, ut jam sperem sequi quo praecessisti.

VERS. 10.---(ID.) Tabernaculum Dei est caro, etc., usque ad Christo hoc bene accipitur.

VERS. 11.---Quoniam angelis. Hoc dixit tentator Domino, quando illum tentavit: hoc objecit, de Deitate ejus dubitans. Tentatus est autem Christus propter nos, ut et in eo tentatorem vincere discamus.

(AUG.) Sic et baptizari a servo voluit, non pro sua necessitate, sed pro hominis utilitate, ut non aspernemur [Col. 1000B] baptizari a conservis.

VERS. 12.---In manibus portabunt te. (ID.) Manibus angelorum sublatus est Christus in coelum, etc., usque ad qui vinci non potest.

VERS. 13.---Super aspidem. Post humanam infirmitatem, divina virtus ostenditur, quae tantis imperat. Et agit de Christo secundum membra. Et conculcabis. (AUG.) Serpentem calcat Ecclesia, quae cavet astutiam ejus. Leonem. Aperte saevit in martyres.

Draco insidiatur per haereticos, ut corrumpat virginem Christi, unde Apostolus: Despondi vos uni viro, virginem castam exhibere Christo (II Cor. XI).

VERS. 14.---Quoniam in me speravit. (AUG.) Tertio verba Dei, quibus Ecclesiam consolatur, cui et hic defensionem, et in futuro praemia promittit. (CASS.) [Col. 1000C] Mandat angelis de te dicens: Quoniam in me. Certitudo promissionis per promissionem Dei.

VERS. 15.---Clamabit ad me. (AUG.) Non est timendum in tribulatione, etc., usque ad eo tempore magis laboremus ad resistendum.



PSALMUS XCI.

VERS. 1.---Psalmus cantici. (AUG.) Propter fastidium animorum, etc., usque ad gloriam Dei quaerens, non tuam.

VERS. 2.---Bonum est confiteri. (CASS.) Primo, agit quomodo bonus imperturbatus agit sabbatum mentis, sentiens omnia bene agi a Deo, quod non novit stultus. (AUG.) Bona praesentia a Deo nobis donata, consolatio sunt: cum desunt, justitia est. Consolatur enim nos Deus, et emendat: in utroque ergo simus [Col. 1000D] ei grati, dicentes: Bonum est confiteri, etc.

VERS. 4.---In decachordo. (ID.) Psallit, qui cum hilaritate bene facit. Qui cum tristitia de eo fit, non ipse facit: et portat psalterium, non cantat in eo. In decachordo. Si bene loqueris tantum, canticum est sine cithara; si operaris, et non loqueris, cithara est sine cantico; et ideo bene loquere et benefac.

VERS. 5.---Quia delectasti. (ID.) Unde Apostolus: Ipsius figmentum sumus, etc., usque ad: Quam magnificata sunt. In factura tua. (CASS., HIER.) Et in decore ipsius mundialis fabricae, et in obedientia, et in dispositione, et in causis, et in effectibus, et in operibus manuum, quibus utor, vel quae miror.

[Col. 1001A] VERS. 6.---Quam magnificata sunt. (CASS., HIER.) In substantia, et in forma, et in vi, et in caeteris. Nimis profundae sunt cogitationes tuae, quibus talia fecisti et regis.

VERS. 7.---Vir insipiens, etc. (CASS.) Me delectasti in operibus, sed vir insipiens non cognoscet, et stultus, qui, si scit, non cavet sibi, non intelliget haec, quae dixit, vel quae dicit post. Summum genus scientiae est scire Deum tanta praestare, quae humanus sensus non valet attingere.

Insipiens est, qui coelesti sapientia vacuus, humanis versutiis plenus est; qui non scit opera Dei, quia casu putat omnia agi; Stultus est brutus, qui nec saecularia novit.

VERS. 8.---Cum exorti fuerunt. (CASS.) Malos asserit [Col. 1001B] perituros, etc., usque ad Judaei putaverunt te communi scilicet sorte mori.

VERS. 9.---Tu autem Altissimus. (AUG.) Exspectas desuper ex aeterno, etc., usque ad non longanimis, ex verbo aeternus.

VERS. 11.---Et exaltabitur. (ID.) Etsi ipsi peribunt, etc., usque ad omnes haereses peribunt.

VERS. 12.---Et despexit. (ID.) Et ideo jam nunc despexit, et audiet a veritate intus. Et ab insurgentibus. (CASS.) Vel, insurgentes in me, malignantes audiet in novissimo: quando se increpabunt, dicentes, Quid nobis profuit superbia et divitiae? (Sap. V.) Auris mea. (AUG.) Stantis ad dexteram, audiet in futuro, hoc scilicet, Ite, maledicti, in ignem aeternum. A quo malo auditu justus non timebit. Ecce hoc [Col. 1001C] istis, Quid de justis? (Matth. XXV.)

VERS. 13.---Justus ut palma. Illi ut fenum. Justus ut palma, pro altitudine, et quia radix aspera, pulchra coma in summo et fine, et tarde fructum facit; ita et justum hic asperat labor, quem in supernis pulchritudo immortalitatis coronabit, et quasi tarde post longos labores mercedem operum recipiet. Justus ut palma. (CASS.) Tertia pars. Justos florere, ut hac promissione devote gaudeant. Cedrus. (AUG.) Palma et cedrus, hae arbores non arescunt aestate, ut fenum.

VERS. 14.---In atriis domus. (CASS.) Atrium, initium mansionis; domus interior. In atriis ergo florebunt, id est, in ipso resurrectionis initio, dum audient: Venite, benedicti Patris mei (Matth. XXV).

VERS. 15.---Adhuc multiplicabuntur. (ID.) Ecclesia [Col. 1001D] magis incipiet esse uberrima, cum ad finem saeculi erit perducta: tunc enim passionibus electorum cito implebitur numerus beatorum. Et accipitur hic aliter senectus, quam supra.

VERS. 16.---Annuntient. (ID.) Hic, vel, dum praemium capient annuntiabunt, quod justus, qui suis promissa complet. Et non est iniquitas in eo. (AUG.) Ut hic permittat pati pro se, quos non ibi ornet. Et rectus, qui remunerat, non iniquus ut fraudet praemio, sed benignus ut accumulet.



PSALMUS XCII.

In diem, etc. (AUG.) In die ante sabbatum, etc., usque ad quod significat sextus dies.

VERS. 1.---Dominus regnavit, etc. (CASS.) Laus [Col. 1002A] Christi hic cantatur, etc., usque ad a laude domus, ibi, Domum tuam. Decorem indutus. (AUG.) Christus decorus his, etc., usque ad orbis qui non commovebitur. Decorem induit. (CASS.) Id est, pulchritudinem, etc., usque ad ab incarnatione, quando homines docuit.

Praecinxit se. Non ait, cinxit, vel succinxit, vel accinxit, sed praecinxit. Cingimur enim operaturi, accingimur pugnaturi, succingimur ituri, praecingimur ministraturi. (AUG.) Cinctio ergo opera significat, etc., usque ad quia melior est qui vincit iram quam qui capit civitatem. Praecinxit. (CASS.) Coetu angelorum ascendens, vel strenuitate operandi.

Etenim firmavit. (AUG.) Decorem et fortitudinem induit, ut fundaret terram, unde addit: Etenim firmavit.

VERS. 2.---Ex tunc. (ID.) Vel ex illo, tempus gratiae [Col. 1002B] designat, forte intelligit hoc ex die ante sabbatum, id est, sexto tempore hujus mundi, quo Dominus venit: sed ne putes tunc coepisse, quando natus venit addit, a saeculo tu es.

VERS. 3.---Elevaverunt flumina vocem. (AUG.) Quia discipuli audientes, etc., usque ad saeculi, quod coepit irasci, vel persequi. Elevaverunt flumina fluctus suos, etc. (CASS.) Hoc deest in aliis, etc., usque ad qui facit omnia bona, addit: Mirabilis in altis Dominus.

VERS. 5.---Testimonia. (AUG.) Quia mirabilis elatio maris, etc., usque ad et coronas ex praedictione. (CASS.) Testimonia. Vel ita, etc., usque ad licet brevibus verbis, continet.



PSALMUS XCIII.

Psalmus David (AUG.) Infirmis, qui et murmurant [Col. 1002C] corde, etc., usque ad totus docens patientiam. Quarto sabbati, quo die fecit Deus luminaria, etc., usque ad unde monet ad patientiam.

VERS. 1.---Deus ultionum Dominus. Ne festines alium punire, si te laesit; sicut nolles puniri alio rogante, quem laesisti: et si ille peccat in te, ne pecces deterius blasphemans Deum, nec optes vindictam; quae si venerit, forsan te prius inveniet.

Libere egit. (AUG.) Tempore infirmitatis, ut quando in templo docuit, tanquam potestatem habens, quia nec veritati ejus, nec potestati ejus potest obviari. Et quia ita tunc, nunc Exaltare, quia, usquequo peccatores.

VERS. 4.---Effabuntur. (CASS.) Exponit eorum peccata, etc., usque ad procedit exaggerando. Loquentur omnes qui operantur, etc. Effabuntur, aliis [Col. 1002D] respondent, (AUG.) id est, habent quod respondeant, etc., usque ad loquuntur iniqui dicentes Deum non curare haec.

VERS. 6.---Viduam et advenam. (CASS.) Hos Deus tuetur, etc., usque ad sine patre diabolo et matre concupiscentia.

VERS. 7.---Nec intelliget. (AUG.) Quasi, non attendet ista, negligit ista, nec attendit ut videat, non me curat Deus, quid agam?

VERS. 8.---Intelligite. (CASS.) Secunda pars; contra blasphemos, etc., usque ad quod consilium suum malis incognitum, suis amicis aperit. Stulti. Qui aperte blasphemant, dicentes Deum non videre. Vel ita: Vos insipientes, id est nescii, intelligite, qui jam bene vivendo [Col. 1003A] estis in populo, id est, in numero bonorum. Et vos stulti, id est, improvidi, et si scitis, aliquando sapite.

VERS. 10.---Qui corripit gentes. (AUG.) Quotidie pro originali, nonne arguet pro supradictis? Vel, Qui erudit. Propter quam eruditionem misit Filium suum Deus, etc., usque ad unde Apostolus: Omnes astabimus ante tribunal Christi, ut recipiat unusquisque, (Rom. XIV), etc.

VERS. 11.---Dominus scit. (ID.) Tu vero nescis cogitationes Dei, quoniam justae sunt; sed amicis factis prodit Deus consilium suum, cur malis parcit. Quoniam vanae sunt. Talium cogitationes vanae sunt, quod ipsi per se non possunt scire, sed Dominus novit esse vanas.

VERS. 12.---Beatus homo. (CASS.) Isti sunt vani, etc., [Col. 1003B] usque ad omnes scient Deum, coeli ut liber plicabuntur. Et de lege tua, etc. (AUG.) Ex lege disce patientiam, donec fodiatur, non est tuum scire quomodo, et cur fodiatur illi.

VERS. 13.---Donec. etc. (AUG.) Felicitas malorum fovea est; labor bonorum flagellum patris; felicitas est fovea, quia cum parcit Deus per impunitatem, fit homo elatus, et cum putat se altum, cadit. Fodiatur fovea. Ecce consilium Dei: ideo parcit malis, ut fodiatur fovea eis. Adhuc foditur, et tu jam vis sepelire eum: nimis festinas. Peccatori fovea, etc. Non omni, sed superbo, etc., usque ad age gratias ei a quo habes, nec alium despicias.

VERS. 16.---Quis consurget. (CASS.) Tertia pars, ubi dicit quod fluctuatio sit justis, et fluctus saeculi, [Col. 1003C] id est, mala per iniquos, ut puncti clament ad Deum, et nihil aliud eis placeat, et tunc gratior fit liberatio. (AUG.) Quis consurget, quasi dicat, etc., usque ad sed unde vincam? Nisi quia Dominus. Stabit mecum, etc. (CASS.) In acie patiens; sed quia ille vincit, qui vim sustinet; perdit, qui ferit.

VERS. 17.---Nisi quia Dominus. (CASS.) Vanis persuasionibus poterat decipi, nisi Dominus liberaret.

VERS. 18.---Adjuvabat me. Sicut Petrum liberavit Dominus super aquam ambulantem, ne mergeretur, qui Domino dixit: Domine, si tu es, jube me venire ad te (Matth. XXVI).

(AUG.) Ut Christus sua potestate, etc., usque ad unde subdit, consolationes tuae laetificaverunt animam meam.

[Col. 1003D] VERS. 19.---In corde. (ID.) Salubres cogitationes significat, ut scilicet cum aeternas retributiones cogitaret, mala temporalia despiceret.

VERS. 20.---Nunquid adhaeret. (ID.) Nemo iniquus sedet tecum; et cum nihil his tecum, ad quid ergo fiunt? ut de eis pungas, et puncti ad te clament, et demum hi pereant; quae his tribus versibus subsequentibus ostenduntur. Sedes iniquitatis. (CASS.) Est possessio mundi, cum amore, quae non haeret Deo, qui suos praecipit haec fugere. Qui fingis. (AUG.) Ex hoc intelligo, quod non haeret tibi iniquus, etc., usque ad et ille dolor est praeceptum; sed alter est informis.

Dolorem, id est, de dolore vel labore praeceptum, [Col. 1004A] etc., usque ad et tunc surgit fluctus, in quo excitatur.

VERS. 22.---Et factus est mihi Dominus in refugium, et Deus meus in adjutorium spei meae. (ID.) Quare? quia si non periclitareris, non quaereres refugium: pungeris dolore, ut quaeras remedium; recedit spes saeculi et venit spes Dei.



PSALMUS XCIV.

Laus. (CAS.) Devotionem. Cantus hilaritarem significat.

VERS. 1.---Venite, exsultemus. (THEOD.) Josias rex admodum pius fuit, etc., usque ad formatus est vero psalmus ex persona Josiae, et Dei sacerdotum. (CASS.) De tempore gratiae, quo intratur in requiem, propheta [Col. 1004B] laudes Dei describens, primo invitat Judaeos, quos praevidebat posse resistere Christo.

VERS. 2.---Faciem ejus, etc. (AUG., CASS.) Conspectum venturi judicis, ne quid tunc in nobis sit discutiendum. In confessione. (AUG.) Illum laudantes, nos accusantes, etc., usque ad de qua laude psalmus agit. In psalmis jubilemus. Quae dicimus in psalmis, vel facimus, sentiamus in jubilatione.

VERS. 3.---Super omnes deos. Vel magis deos homines dicit, super quos rex est, non super daemonia.

VERS. 4.---Quia in manu ejus, etc. (CASS.) Post magnitudinem Domini praedictam, venit ad clementiam.

VERS. 5.---Mare. (AUG.) Mundus, cujus fluctus termino arctat Deus, non permittens nos tentari supra [Col. 1004C] id quod possumus (I Cor. X); qui fluctus etiam proventum nobis faciunt, Deo id agente, nec scandala tibi nocent, quae mensuram a Deo accipiunt.

VERS. 6.---Venite, adoremus. (CASS.) Prius rudes vocavit ad exsultationem: jam ostensa gloria Dei, vocat ad poenitentiam, quod durius est. Ploremus. (AUG.) Si forte de peccatis, quae vos longe fecerunt, solliciti estis, plorate: lacryma exstinguit flammam peccati, quae in conscientia ardet. Qui fecit nos. Ecce magna fiducia: a te enim deficere potes, tu te reficere non potes, ille reficit qui te fecit.

VERS. 7.---Et nos populus, etc. (AUG.) Eleganter ordo verborum mutatus: Non dixit oves pascuae et populum manus ejus, ut ipsos intelligas oves, qui sunt populus, oves manus, non quas eminus, quia [Col. 1004D] sunt, et oves quas non fecimus, sed ipse gratia sua nos oves fecit.

VERS. 8.---Hodie si vocem, etc. (CASS.) Nos autem populus et oves. Sed his omnibus proponitur conditio, si vocem ejus audieritis, quam vocem subdit, Hodie. Nolite obdurare. (ID.) Jam ipse Christus monet, ne obdurentur, ne contingat eis, ut patribus.

VERS. 9.---Sicut in irritatione. (ID.) Majestas Christi loquentis, etc., usque ad culpa parentum repetitur, ut vindicta timeatur.

VERS. 10.---Quadraginta annis. (AUG.) Per quadraginta annos omnia saecula significat, etc., usque ad sicut ipse ait: Vobiscum sum usque ad consummationem saeculi.



PSALMUS XCV.
[Col. 1005A]

Psalmus David. (CASS.) In Veteri Testamento legitur, etc., usque ad non illa actuali agit hic psalmus.

VERS. 1.---Cantate Domino. (ID.) Praemonuit Judaeos in praecedenti psalmo ut, deposita duritia, Christum crederent; sed quia erat mansura, nunc omnes gentes monet. Secundus psalmus de utroque adventu. Primum ad praelatos loquitur, ut ipsi cantent et annuntient. Canticum novum. (AUG.) Vetus cantat cupiditas, etc., usque ad quisquis intraverit, foris est.

VERS. 2.---Domino et benedicite. (HIER., CASS.) Ter Domino, ad distinguendam personarum trinitatem; quia laus Christi honor est Trinitatis. Et est [Col. 1005B] figura epimone, id est, crebra repetitio sententiae, quae exaggerat in laudem vel vituperationem.

VERS. 3.---Annuntiate. Ad praelatos loquitur, annuntiate, quia sic crescit aedificatio domus. De die in diem. (CASS.) Vetus et Novum Testamentum dies sunt, qui aeterno sole clarescunt, illud praenuntiat, hoc factum indicat. (HIER.) Annuntiat ergo de die in diem, etc., usque ad quibus affectuum nostrorum pedes a vitiorum spinis muniuntur.

VERS. 4.---Magnus Dominus. (AUG.) Parvulus factus, quia vos parvi, intelligite magnum, et eritis in illo magni.

VERS. 5.---Coelos fecit. (ID.) Apostolos et angelos, unde si coelos fecit et angelos, tunc et apostolos, qui daemonibus imperant.

[Col. 1005C] VERS. 6.---In conspectu. Tales enim, confitentes scilicet et justi, ipsum conspiciunt, et conspiciuntur ab eo. Sanctimonia et magnificentia. (AUG.) Quasi diceret: Qui vult esse magnificus et potens, ut sunt angeli, prius sit sanctus, quod fit ex eo sanctificante: non enim per te potes esse sanctus. Eo ergo sanctificante, aliquis fit sanctus, et ita magnificus.

VERS. 7.---Afferte Domino patriae. (CASS.) Secunda pars, ubi ad subditos loquitur, etc., usque ad ut nullus excipiatur, indigena, vel peregrinus. Gloriam. (ID.) Quoniam bene conversatur homo, in quo glorificatur Deus. Honorem. Cum de bonis gratia refertur, unde, Non est inventus qui daret honorem Deo, nisi hic alienigena. In atria. (ID.) Atria, prophetae vel apostoli, quibus itur ad Dominum; de [Col. 1005D] atriis, prophetis vel apostolis, venitur in atrium catholicae Ecclesiae, ubi majestas adoratur. (AUG.) Vel, Introite in atrio, id est, in doctrinam prophetarum et apostolorum.

VERS. 9.---Adorate Dominum in atrio, etc. Id est, in Ecclesia catholica, vel per atria, prophetiam; per atrium Evangelium. Commoveatur. Omnibus admonitis moveri optat. Quasi diceret, introite et adorate vos, boni. Terra autem, etc. Universa terra. (CASS.) Non pars aliqua; ne quis ergo dicat: Ecce hic Christus, ecce illic, subdit, Etenim correxit orbem terrae, etc.

VERS. 10.---Dicite in gentibus. (ID.) Quod regnavit et correxit, et judicavit. Regnavit. Alia littera: [Col. 1006A] Regnavit a ligno (Matth. XIII). (AUG.) Crucis, quo transit homo mare, et fit orbis qui non movetur.

Populos in aequitate, etc. Alii addunt, Et gentes in ira tua.

(CASS.) Populos ergo, id est, bonos judicabit in aequitate, gentes vero, id est, malos in ira sua.

VERS. 12.---Tunc exsultabunt. (CASS., HIERON.) Tunc, quando corriget, etc., usque ad quoniam venit, id est, veniet judicare terram. Quoniam venit. (AUG.) Primo venit in Ecclesia, in nubibus, id est, apostolis, et implevit totum orbem; unde: Amodo videbitis Filium hominis venientem in nubibus (Matth. XXVI): cui adventui qui credit, exsultabit in ultimo adventu.

VERS. 13.---Judicabit orbem. (CASS.) Omnem [Col. 1006B] hominem generaliter includit, secundum aequitatem Dei judicandum. Sed quomodo judicetur exponit, dicendo, populos in veritate, quia in separatione duo erunt populi, quibus dabit sententiam veritatis, ut alii in vitam, alii in poenas eant. (AUG.) Orbem dicit omnes filios Adam, etc., usque ad meridiem.



PSALMUS XCVI.

Psalmus ipsi David. Ad litteram illud tangit hic, quod mortuo Absalom, iniquo filio David, qui vivens patrem persequebatur, David restituta est terra, et in pace regnavit, de quo hic non agitur, sed potius de significato. (AUG.) David Christum significat, quem iniqui filii, id est, Judaei, crucifixerunt, atque regnum abjuraverunt ei. Sed restituta est terra ei, quando Judaea, quae crucifixerat, credidit: [Col. 1006C] et apostoli, qui titubaverant, sunt confirmati: sed et aliae oves de gentibus sunt adductae.

Vel, restituta est terra, cum caro ejus resurrexit, postquam resurrectionem haec omnia quae hic cantantur, facta sunt.

(AUG.) Praevidentes in spiritu haec, gavisi sunt prophetae, etc., usque ad palato namque fidei dulce sapit mel divinae promissionis.

(CASS.) Quartus psalmus de primo adventu, quo mundus liberatus est. Describit primo virtutes Domini, ostendit omnia restituta ei, et arguit idololatras.

VERS. 1.---Dominus regnavit. (CASS.) Videns propheta superstitiones mundi abundare ante Christi resurrectionem, opponit: Dominus regnavit. (AUG.) [Col. 1006D] Quis ergo alter colendus est? quasi, nullus; inde:

Exsultet terra. Quid remanet idolis? Quasi nihil.

Insulae. Totius mundi Ecclesiae. Multae. Non omnes, propter haereticorum conventus.

(CASS.) Inde qualis sit Dominus primo adventu dicit.

VERS. 2.---Nubes et caligo. Impiis, qui caeci sunt, nubilosus et caliginosus, quibus nulla claritate splendet; sed bonis, Justitia et judicium. Qui correcti sunt sedes ejus. Ante adventum ejus ignis praecedet, quia impii pro praedicatione prophetarum ira succensi, de nece eorum tractaverunt, et ad indignationem inflammati in circuitu, quia multi, cum pauci essent praedicatores.

[Col. 1007A] VERS. 3.---Ignis ante ipsum praecedet, etc. (AUG.) Quasi correcti sunt sedes Dei, etc., usque ad si mali sunt, ad consumptionem; si boni, ad reparationem.

VERS. 4.---Illuxerunt fulgura. (ID.) Nubes viluerunt forma humana, sed fulgor mirandus in verbis vel factis eorum apparuit, et inde mota est terra.

VERS. 5.---Fluxerunt. (ID.) Etsi non modo credit paganus, tamen victus est.

VERS. 7.---Confundantur. Hoc jam factum est. (AUG.) Cessat enim jam idololatria. Et erubescant qui adorant lapides, quia mortui.

VERS. 8.---Adorate. (ID.) Cessat ergo adoratio angelorum, sed adorant. Ipsi mali angeli volunt adorari, boni adorant, nec se permittunt adorari. Vel saltem hoc exemplo idololatriae cessent.

[Col. 1007B] Audivit et laetata. (CASS.) Secundo post restaurationem terrae omnimoda exsultatio, etc., usque ad ut de Cornelio fratres gavisi sunt quem Petrus baptizavit. Et exsultaverunt. (AUG.) Audierunt apostoli, qui erant in Judaea fratres, quia gentes receperunt verbum Dei, et laetati sunt et magnificabant Deum.

VERS. 9.---Terram . . . deos. (ID.) Per terram et deos, peccatores et justos accipe. Vel, terrenis et coelestibus significat eum imperare.

VERS. 10.---Custodit Dominus. (AUG.) Si cum coeperis odisse malignum, subsequantur persecutiones, ne timeas, quia custodit Dominus animas sanctorum suorum, de quibus tollendis est ultimum genus persecutionis.



PSALMUS XCVII.

[Col. 1007C] Psalmus David. (CASS.) Tertius psalmus eorum qui de utroque adventu agunt: in quibus est causa spei per misericordiam primi adventus, et timoris per judicium secundi: haec, etsi saepe iterentur, tamen semper nova pro verborum et sententiarum varia descriptione.

VERS. 1.---Cantate Domino. (CASS.) Primo ait de ostensione salvatricis dexterae.

Salvavit. (AUG.) Majus est quod totum orbem a morte aeterna erexit, quam quod mortuos suscitavit. Sibi. Multi salvantur corporaliter, sed sibi, non ei: qui accepta corporali sanitate lasciviunt, sed qui per fidem intus sanantur, ei sanantur, vel se salvant.

VERS. 2.---Salutare . . . justitiam. (AUG.) Qui salvat et justificat. Revelavit. Futura sub velamine praedixerunt [Col. 1007D] prophetae: sed velamen ablatum est, cum veritas de terra orta est.

VERS. 3.---Misericordiae et veritatis. (AUG.) Misericordia est quo promisit, hanc sequitur veritas, quia reddidit. Sed cui? Israeli, id est, qui modo per fidem videt veritatem, post per speciem.

VERS. 4.---Omnes. (ID.) Quia non quibusdam tantum datus est Christus.

VERS. 5.---Jubilate. (CASS.) Secundo dicit omnibus modis laudandum esse et annuntiandum, quia venit judex.

VERS. 6.---In tubis ductilibus et voce tubae corneae. (AUG.) Aeris, quae tundendo producuntur, etc., usque ad ut cornu carni haeret, et eam superat. [Col. 1008A] (HIERON.) In tubis ductilibus, argenteis, more Judaeorum. Mystice, productis sub malleo universae terrae, id est diabolo. (AUG.) Tribulatio, tunsio est; profectus, productio: talis tuba erat Job, unde quasi tuba insonuit, dicens: Dominus dedit, Dominus abstulit.

VERS. 7.---Moveatur. (ID.) Id est, indulcetur mare legis, ligno crucis in eo posito. Et plenitudo ejus. Universa legis sacramenta, etc., usque ad sed flumina, etc. Terram. (CASS.) Id est, omnem peccatorem.

VERS. 9.---Orbem terrarum. Omnes terrenos. In justitia. (AUG.) Quia non meruerunt misericordiam. Populos. (CASS.) Fideles de Judaeis et gentibus, qui capient aequa meritis.



PSALMUS XCVIII.
[Col. 1008B]

VERS. 1.---Psalmus David. (AUG.) Propheta describit Christum regem bona dantem, etc., usque ad sed velamen ablatum est, cum veritas de terra orta est, et justitia de coelo prospexit (Psal. XLVIII). Dominus regnavit (CASS.) De potentia et regno Christi, ut in homine adoretur. Ostendit Christum regnantem, et (quicunque repugnet) altum super omnes, unde ei cedere monet. Irascantur populi. (CASS.) Irrisio. Secure concedi potest, ut irascantur, quia non sunt ultra nocituri: permittendo dicit, non imperando. Sedet super cherubim. (ID.) Contra eum nihil potest terra, etsi ipse fuit in terra ubi passus est iram populi. Cherubim. (AUG.) Plenitudo scientiae [Col. 1008C] interpretatur, quae est charitas. Plenitudo scientiae legis, quae est sedes Dei, erit et in te, si charitatem habueris, contra quam nihil possunt irati. Quid enim terra contra coelum?

VERS. 2.---Dominus in Sion. (ID.) Si non intelligis quid est super Cherubim, hoc vide, quia in Sion magnus. Sion est anima quae Deum speculatur. In Sion magnus. (CASS.) Quis Dominus, exponit: In Sion natus. Magnus, ne pro passione vilescat. Vel, tamen Dominus magnus in Sion Judaeorum, et super populos gentium.

VERS. 3.---Magno. (AUG.) Parvum erat quando irascebantur, id est, paucis diffamatum, sed jam in omni terra dilatatum. Terribile. (ID.) Quia etsi crucifixus praedicatur, judex venturus, et non errabit [Col. 1008D] in judicio. Et honor regis. (CASS.) Exponit quomodo debent confiteri. Honor regis, est gloriosa praedicatio, judicium discretionem exigit; non levi voluntate colendus est, sed fixa deliberatione, quod ab ipso est; unde subdit: Tu parasti directiones. Vel honor regis est damnatio nocentium, unde regis gloria augetur.

VERS. 4.---In Jacob. (AUG.) Non solum patriarcha, sed populo, quem significat. Tu fecisti. Haec, quae alius non posset.

VERS. 5.---Exaltate. (CASS.) Secunda pars monet adorare eum, quia patres ejus fuerunt. Quasi, quia haec facit nobis, ergo Exaltate.

Scabellum. (AUG.) Terra scabellum vedum ejus dicit [Col. 1009A] Scriptura, etc., usque ad in cujus honore scabellum adorat. Pedum. (CASS.) Pedes, indefecta stabilitas deitatis. Sanctum. Ut discernas corpus a deitate, etsi una persona.

VERS. 6.---Moyses. (CASS.) Sacerdos, quia si non hostias, populi vota obtulit, et pro populo supplicavit.

VERS. 7.---Columna. (CASS.) Fortitudo et decor domus. In hac specie loquebatur, quae nuntiabat Ecclesiam, vel carnem, sed tunc in nube, modo aperte per Filium: Nubis loquebatur ad eos. (ID.) Ad eos ergo tunc in nube, qui jam nobis loquitur in scabello, id est, in carne assumpta aperte. Testimonia ejus et praecepta. (ID.) Testimonium est per signa aliqua praecedentis rei posita significatio: unde saepe in lege dicitur: Hoc erit vobis in testimonium. Praecepta [Col. 1009B] sunt sicut praecepta legis per Moysen data.

VERS. 8.---Propitius fuisti eis. (AUG.) Non dicitur nisi peccatis, propitius ignoscendo, propitius et ulciscendo, ecce etsi tanti essent isti, aliquid tamen habebant peccati; unde addit, in omnes adinventiones.

Ulciscens. Ne humana elatio subriperet; unde: Datus est mihi stimulus carnis meae (II Cor. XII) Adinventiones. Alias affectiones. (AUG.) Quas solus Deus noverat in cordibus eorum; unde poena eis pati eos cum quibus erant, pro quorum peccatis quasi suis dolebant per charitatem. Non enim fuit, ut a plerisque putatur, Moysi poena non intrare in terram promissionis in quam et miseri intraverunt; sed figura, quod qui sub lege essent, et sub gratia esse nollent, non intrarent in requiem.



PSALMUS XCIX.
[Col. 1009C]

VERS. 1.---Psalmus in confessione. Confessio gemina est; una est laudis, altera peccatorum. Confessio laudis convenit perfectis, confessio peccatorum incipientibus; unde in hoc psalmo propheta monet ad confessionem. (CASS.) Docet hic psalmus, et Deum incessanter laudare, et peccata nostra incessanter plangere: quia nec in malis est desperandum, nec in bonis debet animus esse elevatus. Primo perfectis praecipuum genus confessionis, id est laudem, indicit.

Jubilate. (AUG.) Si vox jubilat exterius, etc., usque ad et quo ordine et quam mirifice fecit. Omnis terra. Ad laudem monens. Non unum angulum terrae [Col. 1009D] hortatur: sed sicut ubique novit seminatam benedictionem, ita undique exigit jubilationem. Servite in laetitia. (AUG.) Haec servitus non est amaritudinis, nec indignationis, sed felicitatis et libertatis. Servum ergo te faciat charitas, quia liberum te fecit veritas. Unde Dominus: Si manseritis in verbo meo, vere discipuli mei eritis: et cognoscetis veritatem, et veritas vos liberabit (Joan. VIII).

In laetitia. Quia liberati; non murmurantes, ut in deserto: unde praemium subdit.

VERS. 2.---Introite in conspectu. Magnum est in conspectu tanti gaudere. Introite. (CASS.) Secundo intraturis secundum genus confessionis; nec dubitetur, quia misericordia est ei.



PSALMUS C.
[Col. 1010A]

VERS. 1.---Psalmus ipsi David. (CASS.) Psalmus iste continet formam perfectae sanctitatis, ut centesimus numerus perfectus est.

Ipsi David. Ut totum quod hic docetur, virtutibus Christi applicetur, nihil terreno regi. Hic docemur bona appetere, mala renuere, quae est perfecta conversatio vitae.

Misericordiam et judicium cantabo. (CASS.) Cantat hic Christus, et nos in illo. Prius de misericordia et judicio proponit. Misericordiam et judicium cantabo. Haec duo mutua societate junguntur: in his breviter omnia opera Dei includit. Et hic est praemissa causa quare sic se habet, sicut postea subdit. (AUG.) Nemo de misericordia praesumat ad impunitatem, [Col. 1010B] quia est ei judicium; nemo immutatus in melius judicium timeat, quia praecedit misericordia. Semper haec simul in eo sunt: sed per tempora secundum effectus distinguuntur, misericordia nunc, judicium in futuro.

VERS. 2.---Psallam et intelligam. (ID.) Hoc dat psallere, ut intelligam mente, quod oculis non patet, id est, credam quod Dominus veniet, quem iste tantum desiderat, qui veniet in via immaculata. (CASS.) Quia mundum transivit sine peccato; vel, ego psallam et intelligam existens in via immaculata, quando, etc. Vel, psallam, hilariter operabor, et per hoc intelligam. Quando venies ad me. In secundo adventu, vel obitu cujusque. Vel, quando venies ad me, per carnem in primo adventu, quia in [Col. 1010C] via immaculata. Perambulabam. (CASS.) Secundo, quae sit via immaculata exponit. (AUG.) Perambulabam. Quae est via immaculata? Ea ab innocentia incipit, et in illa consummatur; et non est opus multis verbis: Innocens esto, et perfecisti justitiam. Sed duobus modis nocet homo, videlicet si facit miserum, et si deserit miserum. Innocens est qui nec sibi nec alii nocet. (CASS.) Perambulabam. Quasi dicat: Transitoria non quaesivi, sed cucurri viam mundi, existens in medio domus tuae. Innocentia hoc potest, ut faciat habitare in medio domus Dei, quasi honorabile exemplum aliorum.

VERS. 3.---Non proponebam. (CASS.) Innocentiam per partes exponit. Primo, quia nihil habet cum malis, dicit: Non proponebam, usque, oculi [Col. 1010D] mei. Post quod pars ei cum justis, et quod versutias diaboli de corde fugat, ibi, in matutinis. (AUG.) Non proponebam. Quasi: Perambulabam in innocentia: hac utique (dicit totus Christus,) quod non proponebam, id est, non diligebam rem injustam.

VERS. 4.---Non adhaesit. (CASS.) Exponit praevaricationes. Cor pravum, qui praevaricatur corde; declinantem, haereticum qui a catholicis dissentit: et qui a rectis semitis deviat non agnoscebam, quia etsi signati nobiscum sacramentis, non tamen veri sunt.

VERS. 5.---Superbo. (AUG.) Et Jesus convivatus, etc., usque ad unde: Beati qui esuriunt et sitiunt justitiam (Matth. VIII).

VERS. 6.---Oculi mei. Hic alteram partem innocentiae exsequitur, scilicet, quod cum justis habet partem. Quasi dicat: Cum talibus non edebas, unde ergo pascebaris? Terrae. (AUG.) Degentes in terra, ubi tot illecebrae, unde major corona. Vel (CASS.) qui per totum mundum sunt. Ut sedeant mecum. (AUG.) In veritate fidei mecum permaneant, vel participent mecum regno aeterno, vel judicent mecum.

VERS. 7.---Non habitabit in medio domus meae. (CASS.) Id est, Ecclesiae. Etsi aliquandiu toleretur gratia correctionis, non praeeminet meritis, nihil potest; non est in populo meo granum, sed palea. Non habitabit, hoc maxime convenit sacerdotibus, ut pravis non cohabitent.

VERS. 8.---In matutino. (CASS.) Tertia pars, ubi ostendit [Col. 1011B] quis finis sit malorum. Et loquitur hic Christus. In matutino. Post vitatos malos, justus ad se reversus, addit quod suggestiones daemonum de corde expulit in matutino, id est, quando in initio tentationis, quasi in crepusculo incipiunt apparere. Interficiebam. Oratione, qua debent ejici, ne crescant. Peccatores. Daemones, qui omnem carnem faciunt peccare. Civitate Domini. Anima justi, unde diabolus dispergitur et removetur. Omnes operantes iniquitatem. Id est, submissiones vel immissiones diaboli.

(AUG.) Jam enumeravit quod ei non adhaeserunt nisi boni, etc., usque ad hoc et justo convenit, qui praevidet hoc futurum, et ideo se sic habet.



PSALMUS CI.

VERS. 1.---Oratio pauperis. (AUG.) Secundum [Col. 1011C] formam servi, etc., usque ad sponsus propter caput, sponsa propter corpus. Christus pauper in nobis, et nobiscum, et propter nos, hic orat in persona poenitentis, suam dejectionem, et dejectionis causam recognoscentis, et a peccatis liberari atque in pristinum statum restitui petentis. Monet ergo suam advertere miseriam, et Dei petere misericordiam.

VERS. 2.---Domine, exaudi orationem meam. (CASS.) Quintus psalmus poenitentiae; quartus qui oratio dicitur. Prima pars, captatio deprecativa.

Et clamor. Oratio crevit in clamorem. Veniat, non obstent nubes, quae iniquis. (ID.) Epimone per tres versus, id est crebra repetitio sententiae.

VERS. 4.---Quia defecerunt. (CASS.) Secunda pars, in qua est flebilis oratio; in qua exponitur, [Col. 1011D] quae paupertas, quae tribulatio. Unde clamet, jam aperit. Quia defecerunt. Defecerunt sicut fumus dies mei. (AUG.) Elato enim Adam dies deficiunt, virtus animi contrahitur. Miseria pium judicem movere potest. Ossa mea sicut cremium aruerunt. Fortes, quorum frixorium sunt, qui scandalizantur, etc., usque ad jam enim frigitur homo, dum timet se arsurum.

VERS. 5.---Percussus sum ut fenum, et aruit cor meum. (ID.) Mortalis factus. Fenum viret, sed percussum facile sentit injuriam: sic caro hominis in lege Dei virens, ab eadem succisa arescit.

VERS. 6.---A voce gemitus. (CASS.) Natura peccantium ostenditur, quia dum peccatum appetitur, [Col. 1012A] contemplatio Dei non habetur. Mei. (AUG.) Non illorum qui de terrenis, et non de spiritualibus gemunt, etc., usque ad infirmorum portare.

VERS. 7.---Pelicano, etc. (AUG.) Tres aves, tria loca ponit, etc., usque ad qui si non inter homines, extra est in alto, dicens eis, qui in nocte dormiunt.

Vel, passer sagax ad alta virtutum fugit, ubi tutus a laqueis. Qui solitarius vel unicus, propter charitatem (quem ex multis unum facit) est in tecto, vel aedificio propter altitudinem fidei, ut non descendat aliquid tollere de domo, id est carne.

Domicilio. (ID.) Vel parietinis, quae vulgo dicuntur ruinae, ubi parietes stant sine tecto, ubi habitat nycticorax avis, quae noctem amat.

VERS. 9.---Tota die. (CASS.) Vel, in persona [Col. 1012B] justi totum accipi potest. Quasi dicat, etc., usque ad vel, in dejectione reficiebar, adeo placebat mihi.

VERS. 10.---Cinerem. (AUG.) Per cinerem et fletum poenitentes significantur. Cinis enim et cilicium sunt arma poenitentium. Potum. (CASS.) Temporalem jucunditatem. Vel desiderium patriae pro dilatione lacrymis miscui; vel potum Scripturarum, quae antiqua recolunt.

VERS. 11.---A facie irae. (CASS.) Ira, ultio; indignatio, motio animi, qua indignamur etiam filiis. Ira dicitur impetus in puniendos, quae in Deum non cadunt. Sed est antropopathos.

Irae. Unde et Dominus ait: Ira Dei manet super eos qui non credunt (Joan. III). Non ait, veniet; sed manet, quia non tollitur, in qua natus est.

[Col. 1012C] VERS. 12.---Dies mei sicut umbra declinaverunt. Quia ego a vero die declinavi, similes mihi sunt declinantes dies mei.

VERS. 13.---Tu autem, etc. (CASS.) Tertia pars, ubi ostenditur certitudo impetrandi veniam. Jam consurgit lapsus ad prophetandum, jam poenitens caput relevat.

(AUG.) Memoriale promissum memorabile, de te reparatio nostra, quia tu nostri, vel nos memores tui.

VERS. 14.---Venit tempus. (AUG.) Quia omnia ordine voluit Deus fieri, et tempus ad hoc disposuit, ubi opportunitas apte ordinata est.

VERS. 15.---Lapides ejus. (AUG.) Sunt lapides in Sion, etc., usque ad inde est quod misso Spiritu sancto multi eorum crediderunt qui Dominum crucifixerunt.

[Col. 1012D] VERS. 17.---In gloria. (AUG.) Qui primo visus est in infirmitate in illa Sion; unde: Vidimus eum non habentem speciem neque decorem (Isa. LIII).

VERS. 18.---Orationem. Hoc agitur in aedificatione Sion: orant, gemunt aedificantes, qui sunt unus pauper, et pauperes multi; unde in titulo singulariter, hic pluraliter. Sed unus dicitur propter veritatem pacis Ecclesiae, multi propter latitudinem.

VERS. 19.---Scribantur haec. (CASS.) Qui supra poenitentia sordebat, jam honore prophetae decoratus, praecipit haec quae dixit testimonio Scripturae firmari, ut aetas futura discat. In generatione. (AUG.) Haec quando scribebantur, non sic proderant generationi [Col. 1013A] Veteris Testamenti; prosunt alteri, id est novae.

VERS. 20.---Quia prospexit, etc. (AUG.) Post gemitus dolentis, jam sunt verba consolationum, jam gaudet pauper. Et quia supra dixit: Aedificavit Dominus Sion; et item: Scribantur haec; modo utrumque declarat; quasi hoc est quod dixit scribendum, quia prospexit.

Prospexit. Ut praeterita dicit, quae erant futura.

VERS. 21.---Compeditorum. (AUG.) Timor Dei, compedes sunt, etc., usque ad et solutis vertuntur in gloriam. (CASS.) Compediti, sancti, etc., usque ad unde in generalem Ecclesiam concurrit sermo eorum. Ut solveret filios. (AUG.) Nos autem sumus filii illorum mortificatorum, qui solvimur a nodis peccatorum, [Col. 1013B] et vinculis cupiditatum.

VERS. 23.---Respondit ei in via virtutis suae. (CASS.) Quarta pars, ubi, post certitudinem veniae, dicit quod de sua brevitate ad aeternitatem transeat. (AUG.) Respondit. Quia: Dico, ut annuntiem nomen Domini et laudem ejus in Jerusalem, etc., usque ad non contemnit, sed fructum reddit. Respondit ei. Id est, credit resurrexisse Christum. Sed quia praevidet quosdam dicturos, fuit quidem quondam Ecclesia congregans omnes in unum, sed jam desinit.

Paucitatem, inquit, dierum meorum: non aeternitatem illorum, ubi ero, sed temporales dies, quandiu ero in hoc saeculo. Nuntia mihi. Propter illos qui dicunt, jam non esse Ecclesiam. Non vacat vox ista, non est inanis petitio. Ipsa enim via, id est Christus, [Col. 1013C] sic annuntiavit: Vobiscum sum usque ad consummationem saeculi (Matth. XXVIII). Totum tempus usque ad finem, est illa exiguitas dierum: quia omne quod finitur exiguum est, ut inde transeatur in aeternitatem. Nuntia et:

VERS. 24.---Ne revoces me in dimidio dierum meorum. Non sic fiat, ut haeretici dicunt, etc., usque ad sed non sunt nisi dimidii, si non addantur aeterni.

VERS. 25.---In via virtutis. (AUG.) In fide, qua resurrexisse credit Christum. Via virtutis fuit Christus post resurrectionem, cum jam non infirmus, sed fortis, in coelo vocat Ecclesiam. Laus fidei est, non quia credit mortuum, quod et paganus credit, sed glorificatum.

[Col. 1013D] Vel, breviter diffinitur religio Christiana, cum dicitur via virtutis.

Vel, in generatione generationum. Est generatio generationum, quae non transit, collecta de omnibus, id est sancti. In illa erunt anni Domini, qui non transeunt, id est aeternitas Dei, quae est ipsa substantia Dei, nihil habens mutabile.

VERS. 26.---Initio tu, Domine. Quasi, ne revoces, quia ad aeternitatem tendo, quam exponit, dicens: Initio tu, Domine, terram fundasti.

VERS. 27.---Ipsi peribunt. (AUG.) Ipsi coeli peribunt, de proximis terrae hoc constat; unde et Petrus: Terra autem et coeli qui nunc sunt, eodem verbo repositi sunt, igni reservati (II Petr. III). De superioribus [Col. 1014A] non est certum, sed si manent, non in se, sed in Deo manent.

VERS. 28.---Et sicut opertorium mutabis eos. Coelos accipe, qui omnia operiunt, qui etiam mutabuntur. Et anni tui non deficient. (AUG.) Qui erunt in generatione generationum. Sed an ibi esse poterimus? Utique, quia filii servorum tuorum habitabunt.

VERS. 29.---Filii servorum. (AUG.) Ut filii intraverunt terram promissionis, etc., usque ad cum omni novitate filiorum.

Filii. Hilaris conclusio. Filii prophetarum et apostolorum, nedum ipsi.

Semen. Opera, unde fructus aeternus.

Dirigetur. Quia nihil tortum intrat.



PSALMUS CII.
[Col. 1014B]

VERS. 2.---Benedic, anima. (AUG.) Post preces pauperis praeconia gaudentis. Omnes qui in Christo quasi unus homo sunt, qui excitat et hortatur animam suam, ut benedicat Dominum, volens diffinire cur benedicendus, ne quis ad hoc piger inveniatur. Clama voce, si est homo qui audiat; sine voce, si non est qui audiat homo, quia audit Deus. (CASS.) Per sua beneficia hortatur benedicere Deum. (AUG.) Propheta in persona generalis justi loquens, secundum superiorem vim animae, id est rationem, exhortatur animam ad benedicendum, dicens: Noli oblivisci. Non sit ante oculos delectatio peccati, sed damnatio et remissio Dei: cogita omnia mala tua, [Col. 1014C] quia quot ea, tot bonae retributiones Dei. Retributiones. Non tributiones. Tribuit homo mala pro bonis, et retribuit ei Deus bona pro malis. Tribuit, cum me fecit, retribuit cum justificat.

VERS. 3.---Qui propitiatur. (AUG.) Hoc agit in baptismi sacramento. Qui sanat omnes infirmitates tuas. Hoc agit in vita fidelis hominis, dum concupiscit caro adversus spiritum, ut si quae nolumus faciamus; qui languores vetustatis de die in diem crescente novitate sanantur ex fide, quae per dilectionem operatur.

VERS. 4.---Qui redimit, de corruptione vitam tuam. Hoc fit in ultima resurrectione mortuorum. Qui coronat, etc. Hoc fit judicio, ubi cum rex sederit in throno, redditurus unicuique secundum opera [Col. 1014D] ejus, quis gloriabitur se habere gloriosum cor et mundum a peccato? Ideo necessarium fuit commemorare illic misericordiam et miserationes, ubi viderentur sic reddi debita, ut nullus esset locus misericordiae.

VERS. 5.---Ut aquilae juventus tua. (AUG.) Similitudo tanta data est, etc., usque ad quibus vetustas clausit os, oblitis manducare panem nostrum.

VERS. 6.---Faciens. (AUG.) Secunda pars, ubi monet benedicere per eas quae antiquis facta sunt, et posteris fiunt. Misericordias. Quas consequentur, qui inimicos diligunt, etc., usque ad post misericordiam enim subdit de judicio, dicens, Et judicium.

[Col. 1015A] VERS. 7.---Moysi. (AUG.) Per Moysenomnes sanctos, etc., usque ad per quem legem dedit, ut abundaret delictum.

VERS. 11.---Quoniam. (ID.) Coelum undique circa terram unde etiam peccantibus lux, aer, spiritus, pluvia, unde fructus: sine coelo desinit terra, sic protectio Dei super timentes.

VERS. 12.---Quantum distat, etc. (ID.) Quando peccatum remittitur, occidunt peccata, gratia oritur, peccata in occasu, avertere ergo ab occasu peccatorum, et tende ad ortum gratiae, et surgis.

VERS. 14.---Recordatus est, etc. (ID.) Vel secundum aliam litteram: Memento, quoniam pulvis sumus. Quasi diceret: Cognovit figmentum, id est infirmitatem nostram: quod figmentum conversus [Col. 1015B] ad Deum dicit: Memento quia pulvis sumus, id est perseveret erga nos tua misericordia, ne obliviscamur gratiae tuae. Vel, Homo sicut fenum, etc. Homo enim sicut flos egreditur, etc., usque ad Misericordia Domini. Efflorebit (CASS.) Id est, ad plus sic florebit vel efflorebit, id est deflorebit. Et sic est intentivum, vel privativum.

VERS. 16.---Quoniam spiritus pertransivit in illo. Et non subsistet.

VERS. 17.---Et justitia. (AUG.) Misericordia et justitia retributio est. Dicit, super filios filiorum; multi justi non habent filios, nedum filios filiorum, sed filii sunt opera; filii filiorum merces operum.

VERS. 19.---Dominus in coelo paravit sedem suam. (CASS.) Praedicat judicium futurum, ne peccantes insolescant; [Col. 1015C] quasi, et debes esse memor ut facias quia Dominus in coelo.

VERS. 21.---Benedicite Domino, omnes angeli ejus, potentes. (ID.) Tertio monet coelestes et omnes alias creaturas benedicere. Benedicite Domino, etc. Agratulando dicit, non imperando, vel monendo. Ministri ejus. (AUG.) Vos benedicite, etc., usque ad ut quod habet in ore ostendat in opere.



PSALMUS CIII.

VERS. 1.---Psalmus David. (CASS.) Item benedicere Deum monet, primo per coelum et terram et ornatum eorum. (AUG.) Etsi vere hic omnia ad litteram possunt religiose accipi, etc., usque ad in omnibus spiritualis sensus quaerendus est. Benedic, anima mea, [Col. 1015D] Domino, etc., magnificatus. In notitia, qui semper magnus natura, qui non potes crescere vel minui, quia perfectus es; Confessionem, id est undique habes creaturas, quae te confitentur, et quae sunt decorae et luminosae. Vel, decor in essentia Dei, et lux undique. (CASS.) Vel incarnationem significat, per quam confessio et decus supernae majestatis innotuit, et homines eum confessi sunt, qui sunt lumen cognitione. (AUG.) Confessionem induisti, id est Ecclesiam, etc., usque ad et vestis sine macula et ruga.

VERS. 2.---Extendens coelum sic. (CASS.) Quae confitentur? coelum, terra, mare, cum omni ornatu suo de quibus singulis subsequenter. (AUG.) Extendens [Col. 1016A] coelum sicut. Ad litteram, coelum, quasi tectum, etc., usque ad post in fine ut liber Scriptura plicabitur.

VERS. 3.---Qui tegis. (ID.) Ad litteram sunt aquae, etc., usque ad cujus superiora sunt duo praecepta charitatis. Vel qui tegis aquis, id est, spirituali sensu, superficiem Scripturae, vel donis spiritualibus eorum munis charitatem, ne quid eos separare possit. Super pennas ventorum, etc. Ventus est motus aeris, etc., usque ad sed charitatem omnium superat charitas Christi.

VERS. 4.---Ignem urentem. (CASS.) Id est seraphim, qui sunt superior ordo, facis ministros tuos, unde in Isaia: Volavit ad me unus de seraphim qui sunt superior ordo.

VERS. 5.---Qui fundasti terram super stabilitatem [Col. 1016B] suam. (ID.) Ideo Spiritus sanctus in hoc psalmo difficilia dicit secundum litteram, ut quaeramus spiritualia.

VERS. 7.---A voce tonitrui. (ID.) Per terribiles ventos siccabuntur aquae; mali comminatione judicii timebunt.

VERS. 8.---Ascendunt. (AUG.) Mali, ut montes, etc., usque ad ut liceat Ecclesiae libere praedicare (CASS.) Superbos permittit Deus, etc., usque ad ut jam mundum non occupent.

VERS. 10.---In convallibus. (AUG.) De humilibus subditis gratiae et si sunt montes spirituali altitudine, fluunt fontes Spiritus sancti, qui super humilem quiescit. Inter medium. (ID.) Id est inter medium, etc., usque ad et hic talis mons non est audiendus.

[Col. 1016C] VERS. 11.---Potabunt omnes. (ID.) Omnes fuerunt in disco Petri ter submisso, etc., usque ad ut Ecclesia congregetur. Onagri. (ID.) Sylvestres asini magni indomiti, etc., usque ad vel superbi Judaei different bibere in tempus ultimum.

VERS. 12.---Super ea volucres coeli. (ID.) Non omnes aves manent, etc., usque ad alii in sinistra damnantur.

VERS. 13.---De fructu operum tuorum. (ID.) Nemo ergo glorietur in operibus suis, sed qui gloriatur, in Domino glorietur, gratia enim Dei saturatur terra. Sic igitur gratia gratis datur. Si operibus hominum redditur, merces dicitur.

VERS. 14.---Servituti hominum. (ID.) Unde cum liber essem ex omnibus, omnium me feci servum, etc., [Col. 1016D] usque ad quibus praebuit exemplum necessaria sumendi a subditis. In oleo. Unicuique datur Spiritus ad manifestationem: gratia ergo et nitor quidam, etc., usque ad ut exhilaretur facies in oleo. Et panis. Idem est ergo panis et vinum. Panis enim iste et vinum, justitia est, veritas est Christus: et hic et illud laetificat, et confirmat cor.

VERS. 16.---Quas plantavit. (ID.) Cur a se plantatis relinquit candorem saeculi? quia illic fulica avis, quae in aquis habitat; hi sunt qui in baptismi gratia permanent. Vel, Herodius avis rapacissima, nec tales Christus respuit.

VERS. 17.---Illic passeres. (ID.) Minuta volatilia, etc., usque ad ut in cedris Libani nidificent. Herodii [Col. 1017A] domus. (AUG.) Dux est eorum passerum, vel cedrorum, quod tamen Latine dici non potest, quia cedri feminini generis sunt, hoc autem nullo modo ad litteram, domus enim, id est, nidus fulicae, quae est avis marina vel stagnensis, quomodo dux est passerum? sed per hoc innuit spiritualia esse quaerenda. Et si in divitibus saeculi passeres nidificent, etc., usque ad sed non peribunt, quia petra est dux eorum. (CASS.) Vel fulica avis, quae in aquis habitat, hi sunt qui in gratia baptismi permanent, quorum domus est baptismus. Et est quasi diceret: Qui sunt passeres? Illi qui baptizantur. Et hoc est, fulicae domus, id est, baptismus, qui est domus regeneratorum dux est eorum passerum, id est, Christianorum.

(HIER., CASS.) Herodius; avis rapacissima, etc., [Col. 1017B] usque ad quia ipse conversus alios plures ad fidem convertit. Cervis: petra. (AUG.) Cervi sunt magni spirituales, etc., usque ad haec est de qua (ut supra dictum est) volucres coeli dant voces.

VERS. 19.---Fecit lunam. (CASS.) Post terrena transit ad coelestia, quae tamen terrae faciunt, id est, serviunt. Post tot genera Christianorum, quae per animalia significavit, et praedictam ordinationem, ascendens subjungit de Christo et Ecclesia, quomodo scilicet hic temporalis Ecclesia crescit et decrescit, quasi faciat occasus et ortus veri solis.

VERS. 20.---Posuisti, etc. Et facta est nox in eis, id est obscura mentis obstinatio. Et ipsa pertransibunt. (AUG.) Non ut supra, conversi, gentiles, sed daemones, qui tempore passionis invenerunt corda [Col. 1017C] titubantium apostolorum; sed Christo surgente, quia in omnibus non possunt, in cubilibus, id est, cordibus pertinacium permanent: sic Christo in aliquo occidente, vigent mala, resurgente fugiunt. Occasum. Sol sic occidit, ut oriatur: ita qui dormit, id est, Christus, non adjiciet ut resurgat? Occidit, quia voluit, nemo tollit animam ejus; cum occidit, tenebrae factae sunt in apostolis, defecit spes eorum.

VERS. 21.---Catuli leonum, etc. (AUG.) Sunt et principes daemoniorum, sicut et catuli contemptibilia daemonia, quae in tenebris quaerunt seducere animas; major leo semper circumit quaerens quem devoret (I Pet. V), pascuntur autem erroribus hominum.

VERS. 22.---Ortus est sol, etc. (CASS.) Postquam [Col. 1017D] dixit quid fecit occasus veri solis, subdit de ortu.

VERS. 24.---Possessione. (AUG.) Alias creatura. (ID.) Per Christum Pater, etc., usque ad datum est tamen lignum in quo transnavigemus.

VERS. 25.---Hoc mare magnum, etc. (CASS.) Secunda pars ubi dicit: Quomodo Ecclesiam per mare saeculi traducit ad littus patriae. Reptilia, etc. (AUG.) Mali spiritus, quorum insidiae serpunt.

VERS. 26.---Draco iste quem formasti. (ID.) Praeter haec animalia, etc., usque ad factus est in malitia major. Ad illudendum. (ID.) Dicitur in Job (Job XL), illudi Satanae ab angelis Dei, qui sunt praepositi super aereas potestates, ne noceant nobis.

VERS. 27.---Escam. (ID.) Cibus draconis terra est, [Col. 1018A] quia dictum est ei: Terram comedes omnibus diebus vitae meae (Gen. III). Quia qui terrena amant, cibus diaboli sunt. Cibus autem justi verbum Dei, unde, Non in solo pane vivit homo, sed in omni verbo quod procedit de ore Dei (Deut. VIII).

VERS. 28.---Manum tuam, omnia implebuntur bonitate. (CASS.) Vel manus est potestas quae abunde replet omnia.

VERS. 29.---Avertente autem. (AUG.) Multi impleti bonitate, sibi tribuerunt; volens autem Deus eis probare quod non a se habent, sed a Deo, ut cum bonitate habeant humilitatem, aliquando eos perturbat, avertit faciem, et cadunt in tentationem.

VERS. 30.---Emitte spiritum tuum. (CASS.) Pulvis suus illorum dicitur, quia ex se habent quod sunt [Col. 1018B] pulvis. Spiritus vero Domini: Ecce medicina reversis in pulverem.

VERS. 32.---Tremere. (AUG.) Melior est tremor humilitatis, quam confidentia superbiae. Unde Apostolus: Cum tremore operamini vestram salutem (Phil. II). Montes. (ID.) Qui superbi erant, jactantes a se omnia. Quemadmodum accidit in monte Sina.

VERS. 33.---Cantabo. (CASS.) Tertia pars, ubi promittit se semper cantaturum. Quasi diceret: Haec praedicta fecit Dominus, et his inspectis. In vita mea. (AUG.) Praesenti et futura; spei et speciei. Modo spes est vita nostra, post aeterna erit. Vita vitae mortalis, spes est vitae immortalis. Quandiu sum. (ID.) Quia in illo sine fine sum, psallam quandiu sum, ne putetur alius actus illius vitae, quam psallere: [Col. 1018C] quia non potest venire in fastidium, qui laudatur, non venit in fastidium laudare; sed semper amatur, semper laudatur.

VERS. 34.---Jucundum sit. Alia littera: Suavis sit ei disputatio mea. (AUG.) Disputatio enim hominis ad Deum, est confessio peccatorum. Unde Isaia (Isa. I). Auferte nequitias ab animabus vestris, dicite benefacere, judicate pupillo, et venite et disputemus, dicit Dominus. Disputatio ergo tua, sacrificium humilitatis tuae, quod est Deo suave.

VERS. 35.---Benedic, anima mea, Domino. (ID.) Iterat quod in principio psalmi: Benedic, anima mea, Domino, per hoc innuens, quod finis bonorum similis sit principio.



PSALMUS CIV.
[Col. 1018D]

VERS. 1.---Alleluia. (CASS.) Hic primo alleluia, nec ante a quoquam situm est, quod nulla lingua praesumpsit mutare. Alleluia, laudate. Ia nomen Dei invisibilis, quod ei tantum convenit. Per viginti psalmos, quibus hic titulus est, magnalia Dei dicuntur, et magna in eis est exsultatio. (CASS.) Hic commendat propheta bonos in illo populo Israel, qui cum aliis fidelibus sunt verum semen Abrahae, filii promissionis.

Confitemini Domino. (AUG.) Primus psalmus cui praenotatur alleluia, etc., usque ad quae temporalia misericordia Dei eis dedit, supponit.

VERS. 2.---Omnia: (CASS.) omnia; nihil est pudore [Col. 1019A] silendum. Vel omnia, quae dicent, mirabilia sunt, nullus enim potest omnia narrare.

VERS. 3.---Laudamini in nomine, id est, gaudete Christiani dici a Christo.

(AUG.) Laudamini, non vetat laudari, si boni; si non, nisi in Domino, qui bonos facit. Laudamini in nomine. Quod alibi, In Domino laudabitur anima mea: quod ibi addit, audiant mansueti et laetentur: hic quoque quodammodo, laetetur cor, quasi dicat,

VERS. 4.---Faciem, etc. (ID.) Id est praesentiam, etc., usque ad malus timere potest praesentiam, quam bonus amat. (HIER.) A martyre Hyppolito, etc., usque ad ibi ex gentibus sumpturus Ecclesiam.

VERS. 5.---Mementote et caetera. (AUG.) Quaerite [Col. 1019B] ipsum, etc., usque ad si id quod Deus est, magnum est quaerere, vel quae fecit videte. Prodigia, etc. (ID.) Paulatim ascendit de prodigiis visibilibus ad judicia: inde ad aeternum testamentum, ubi et praeceptum et promissum.

VERS. 7.---In universa terra. (ID.) Non putes filios Abrahae in una gente secundum carnem, quia in universa terra sunt Jacob et Israel, quibus judicia sua manifestat, sed non alii genti.

VERS. 8.---In saeculum, (ID.) id est, in aeternum, unde post, in testamentum aeternum. Quod testamentum si Vetus accipitur propter terram Chanaam, de qua sequitur. Quomodo aeternum est, cum illa terrena haereditas non possit esse aeterna? Testamenti. Dicitur enim testamentum illud quod [Col. 1019C] promittitur, et doctrina, in qua promissio declaratur, et pro qua servata redditur. (ID.) Promissum est quod accipere debemus: Mandatum quod facere. Haec est fides, ut justus ex fide vivat, et huic fidei promittitur haereditas. Abraham, Isaac et Jacob. Ecce tres patriarchae, quorum specialiter se dicit Deum: Ego sum Deus Abraham, Deus Isaac, Deus Jacob. Ecce triplex auctoritas.

VERS. 10.---In testamentum aeternum, (ID.) id est, quod ex ipso verbo impleto, etc., usque ad et manet filius in domo in aeternum.

VERS. 11.---Terram Chanaan, (CASS.) id est, quod ab ea significatur: dedit enim etiam hanc terram in figuram aeternae haereditatis (I Joan. IV). (AUG.) Congrue haereditas aeterna dicitur terra Chanaam, [Col. 1019D] quia ab ea servi repelluntur et filii recipiuntur.

VERS. 12.---Cum essent numero. (CASS.) Quae subsidia temporalis vitae praestitit patribus et filiis eorum tam carne, quam fide, non ut his haereant, sed ea ad bonum aeternum referant, quod est, ut his allecti, justificationes et legem Dei requirant.

VERS. 13.---De regno. (AUG.) Non quod tunc esset, sed quod futurum esset regnum Israel.

VERS. 15.---Nolite tangere. (ID.) Haec verba, licet in historia non sint, tamen vel latenter dixit ea Deus in cordibus hominum, vel per angelum. Christos, (ID.) quia jam tunc Christiani, etsi latenter, unde Abraham exsultavit, ut videret diem meum, vidit et [Col. 1020A] gavisus est (Joan. VIII). Nullus enim praeter hanc fidem, vel ante, vel post, Deo reconciliatus est, unus enim mediator Christus (I Tim. II).

VERS. 16.---Et vocavit. (AUG.) Quarta pars ubi incipit narrare, etc., usque ad jussit esse quae jam erat in dispositione. Ita vocavit, et omne firmamentum panis contritum (Gen. XXXVII).

VERS. 17.---Virum. (ID.) Joseph venditus a fratribus, postea in Aegypto pro justitia sublimatus est. Joseph. (ID.) Si Joseph et humiliatus et exaltatus, etc., usque ad sed primum quaerite regnum Dei, et omnia adjicientur.

VERS. 18.---In compedibus. (ID.) Non legimus de compedibus Joseph in Genesi, sed credendum est quod ibi praetermissum, dicit Spiritus in psalmo. [Col. 1020B] (CASS.) Et si gratiam habuerit apud custodem carceris, tamen prius anxiatus. Sequitur. Ferrum pertransiit, etc. Quasi praeter mala corporis, ferrum, id est tribulatio durae necessitatis, quae in aestuante et sollicita anima erat, pertransiit, etc. Vel secundum aliam litteram, anima ejus pertransiit ferrum, id est tribulationem durae necessitatis. Idem sensus cum priore.

VERS. 23.---In terra Cham, etc. (AUG.) Cham pater Chanaan, de quo Aegyptii trahunt originem.

VERS. 24.---Et auxit populum suum, etc. (ID.) Quinta pars. Ecce quae in Aegypto gesta, breviter proponit, quae postea pleniter narrat. Dicit etiam, quomodo firmavit populum suum super inimicos suos.

[Col. 1020C] Et firmavit eum. Per signa Moysi scilicet, ante enim masculini fetus filiorum Israel necabantur, et ipsi in faciendis lateribus conterebantur. Sed postea in manu potenti, et per signa et portenta Domini, metuendi et honorandi facti sunt.

VERS. 25.---Convertit. (ID.) Quomodo hoc factum sit narrare incipit. Convertit, non quod Deus sit auctor mali, sed malis bene utitur, dum auxit felicitatem Israel, illi ad invidendum conversi sunt, quia jam mali erant. Ut odirent. Invidia est odium felicitatis alienae.

VERS. 26.---Misit. Qui omnia per se poterat ut doceret, qua moderatione haec egisset. Quem elegit ipsum. (ID.) Sufficeret dicere, quem elegit: sed nihil [Col. 1020D] quaerendum est in eo, quod addidit, ipsum, sed consuetudo divinae locutionis est ad explanationem.

VERS. 27.---Verba signorum suorum. (ID.) Quibus ab eis praedicabatur, etc., usque ad verba ergo non vocum, sed signorum, vel prodigiorum per eos fecit.

VERS. 28.---(ID.) Vel: Exacerbaverunt sermones ejus, quod apertum est. Vel, non exacerbaverunt Moyses et Aaron sermones ejus, quia illos, scilicet Aegyptios, etiam durissimos, patienter tulerunt, propter mandatum Domini, donec omnia in eis, quae Dominus disposuit, fierent. Tenebras, etc. (CASS.) Inter plagas passi sunt. Sed hic dicit corda eorum obscurata, qui praecepta Dei spernebant. Competens [Col. 1021A] initium plagarum caecitas, sine qua non incurrissent caetera.

VERS. 29.---Convertit aquas. (AUG.) Secunda plaga, quae in Exodo prima, quae signabat, quod aquas maris Rubri verteret et eis in mortem.

VERS. 30.---Edidit terra. (AUG.) Terram eorum convertit in ranas, quia tot fuerunt, ut hoc congrue per hyperbolen dicatur.

VERS. 31.---Dixit, et venit cynomya, etc. (ID.) In verbo enim ejus erant sine tempore, antequam fierent in tempore per ipsum verbum: vel per angelos, vel per Moysen quodammodo dixit, ut fieret tunc, cum fuerat faciendum.

VERS. 32.---Posuit pluvias eorum, etc. (ID.) Simile est illi, et dedit terra eorum ranas.

[Col. 1021B] VERS. 34.---Locusta et bruchus. (ID.) Una plaga locusta et bruchus, quia altera est parens, altera fetus.

VERS. 36.---Et percussit. (Id.) Cum sint decem plagae, etc., usque ad qui non possent spernere laborum suorum mercedem, licet temporalem.

VERS. 37.---Et eduxit eos, etc. Sexta pars secundum Cassiodorum et Augustinum. Superius, quae mala intulit inimicis Israelitarum justitia Dei dixit: nunc quae bona eis temporalia misericordia Dei dedit, supponit ut his adjuti legem Dei quaerant. (AUG.) Et eduxit: Abrahae dixit Deus, etc., usque ad deinde sequitur secundum beneficium, Et non erat infirmus, et caetera.

VERS. 38.---Quia incubuit timor eorum super [Col. 1021C] eos. Timebat Israel, ne reliquias eorum consumeret.

(AUG.) Hic impletum est quod superius ait, et firmavit eum super inimicum ejus.

VERS. 39.---Expandit nubem in protectione eorum. Et haec est secunda pars, secundum Augustinum, ubi supponit quae temporalia bona misericordia Dei eis dedit, dictis superius malis quae inimicis eorum justitia Dei intulit.

(AUG.) Jam incipit beneficia, quae iter agentibus in eremo facta sunt.

VERS. 40.---Petierunt, (AUG.) boni ad sustentationem infirmorum. Coturnix: et pane coeli saturavit eos: quae est et caro, quia hic non de amaricatione iniquorum, sed de fide electorum loquitur: ipsi intelligendi [Col. 1021D] sunt petisse, unde amaricantium murmura premerentur.

VERS. 42.---Quoniam memor fuit verbi sancti sui. (ID.) His omnibus beneficiis Deus commendat in Abraham meritum fidei, unde subdit: quoniam memor fuit.

VERS. 44.---Et dedit illis. (AUG.) Non ut propter ista eum colant, sed ut ea ad bonum aeternum referant, id est, ut custodiant justificationes ejus. Possederunt, etc., non ut haec habenda sint pro summo bono, sed ut eis vacent unde summum et aeternum bonum possit acquiri, non ut in eis luxu defluant vel torpescant.

VERS. 45.---Justificationes, etc. (CASS.) Sunt, ubi [Col. 1022A] est evidens et absoluta praeceptio, ut, Diligas Deum et proximum, quae custodienda. Lex de his, quae non corporaliter sed spiritualiter: et ideo quaerenda, quia umbra futurorum. Legem. Ut de circumcisione ejus et de aliis, quae diligenter investiganda sunt, quia mystice dicuntur.



PSALMUS CV.

VERS. 1.---Alleluia. Alleluia. Quidam dicunt, unum alleluia ad finem superioris psalmi pertinere, alterum esse sequentis. Hanc enim regulam Hieronymus tenendam esse tradit. Cujus assertioni Cassiodorus quoque consentit. Sed plures, ubicunque alleluia, sequenti dant: et aliquando semel, aliquando bis; ut Dominus in Evangelio, nunc dixit amen, nunc amen amen, pro majore certitudine [Col. 1022B] rei. Istis consentit Augustinus, praesertim cum nulli Graecorum codices in fine psalmi habeant alleluia.

Confitemini Domino. (AUG.) Psalmus iste superiori conjunctus est, etc., usque ad monet ergo ad geminam confessionem laudis et peccatorum.

(CASS.) Hebraeus relicta patrum perfidia, ad misericordiam Dei conversus, suadet aliis ad eamdem misericordiam converti, orans ut populo beneplacito socientur, qui erat in adventu Christi congregandus.

VERS. 2.---Quis loquetur. (CASS.) Iste, qui misericordiam petit, impletur consideratione divinorum operum, et admirans ait: Quis loquetur?

VERS. 3.---Beati qui custodiunt. (AUG.) Vel quia [Col. 1022C] sequitur, etc., usque ad judicium et justitiam, quia Beati sunt qui, etc.

VERS. 5.---Ad videndum, etc. (AUG.), ut videamus te in ea bonitate, quam praestas electis, id est per gratiam tuam videamus, ne caeci remaneamus. Ut lauderis: mirum est in plerisque codicibus, etc., usque ad quia non laudatur nisi propter te.

VERS. 6.---Peccavimus. Secunda pars, ubi enumerat peccata patrum, quae in Aegypto commiserunt, et tamen a Deo dicit liberatos.

Iniquitatem. (CASS.) Tertio idem dicit, ut pura confessio appareat; tanto citius solvitur, quanto vivacius se damnat homo.

VERS. 7.---Non intellexerunt. (AUG.) Id est, quid per illa eis dare velles, id est, non temporale, sed [Col. 1022D] aeternum bonum; quod per patientiam exspectatur, et ideo ipsi impatientes murmuraverunt, et temporalibus beati voluerunt. (CASS.) Duo sunt quae beneficia commendant, intellectus et memoria, quorum utrumque in eis redarguit. Et primo intellectum, cum ait: non intellexerunt mirabilia. Irritaverunt ascendentes. (AUG.) Timentes Deum et desperantes, etc., usque ad unde meruit inter alias regni privilegium vel principatum obtinere.

VERS. 9.---Sicut in deserto. (ID.) Quia ubi fuerunt abyssi, factum est siccitate, ut desertum ubi non sunt aquae.

VERS. 10.---Redemit eos de manu. (ID.) Quo praetio? quasi diceret, nullo; sed in figura baptismi [Col. 1023A] factum est, in quo redimimur de manu diaboli sanguine Christi; unde et mare Rubrum dixit, quod colore sanguis figurabatur.

VERS. 12.---Et crediderunt in. (AUG.) Ecce dura corda Judaeorum, quae non ante, sed post miracula credunt: melius fuit promittenti credere.

VERS. 13.---Cito fecerunt, obliti. Tertia pars, ubi exponit peccata, quae post exitum fecerunt: nec tamen defuit eis misericordia Dei per Moysen placati. Vel correptio, per justitiam Dei, in quosdam per Moysen vindicantis. (CASS.) Cito fecerunt. Summa celeritate mutati sunt, etc., usque ad distulit enim Deus dare, ut probaret eos.

VERS. 14.---Concupierunt concupiscentiam in deserto. (AUG.) Talis locutio, ut laudaverunt, etc. (CASS.) [Col. 1023B] Nimietas desiderii, geminatione verbi ostenditur.

VERS. 15.---Saturitatem. Non est haec saturitas de qua dicitur. Beati qui esuriunt et sitiunt justitiam, quoniam ipsi saturabuntur (Matth. V).

In animas eorum. (AUG.) Animalitatem, quae sustentatur esca: Unde et in Evangelio: Nonne anima est plus quam esca? Vel, animas, ut voluntas, quae desperando petierat, copia vinceretur; saturitatem, sequitur seditio, unde subdit.

VERS. 16.---Et irritaverunt. (CASS.) Honorem ambientes invidendo, Moysen in castris, et Aaron sanctum Domini: haec irritatio fuit pro sacerdotio, quod habebat Aaron, et filii ejus.

VERS. 17.---Aperta est terra. (ID.) Laus Dei, qui suos vindicavit qualitas poenae facta indicat; a terra [Col. 1023C] vorantur, qui terrena sapuerunt.

VERS. 18.---In synagoga. (ID.) Core namque et ducenti quinquaginta cum eo, volentes habere sacerdotium Aaron, acceperunt thuribula, ut adolerent incensum, ideoque divino igne consumpti sunt. Peccatores. (AUG.) Non ait peccantes, quod et boni: sed peccatores valde iniquos et gravibus sarcinis peccatorum oneratos.

VERS. 19.---Et fecerunt. (CASS.) Absentiam Moysi non tolerantes, dum ipse in vertice montis Sinai moraretur, ut acciperet legem, fecerunt vitulum. Horeb. Interpretatur Calvaria, ubi crucifixio facta, etc., usque ad hoc impatientia levium fecit, sicut omnia mala ex ea nascuntur.

VERS. 20.---In similitudine. (AUG.) Non ait in [Col. 1023D] similitudinem, sed in similitudine. Et est talis locutio, ut supra, et crediderunt in verbis ejus.

VERS. 21.---Obliti sunt. (CASS.) Magna oblivio quidem in memoria, si non liberatio.

Terribilia. Quia adversarios afflixerunt, et istis, quem timere deberent, monstraverunt.

VERS 23.--- Stetisset in confractione. (AUG.) Dicens: Si non dimittis illis, dele me de libro tuo. Quantum valet intercessio sanctorum? Securus Moyses de justitia Dei, qua eum delere non posset, impetravit misericordiam iis qui juste perirent.

Ut averteret iram. De aqua contradictionis et immolatione filiorum, unde vehementius iratus Deus, et tamen postea misertus. Et pro nihilo. Quarta [Col. 1024A] pars, ubi item et alia peccata enumerat, et per Phinees placatum Deum dicit.

Non crediderunt verbo ejus. (AUG.) Contempserunt quod per illam significabatur, etc., usque ad non sustinuerunt consilium ejus.

In tabernaculis ejus. (CASS.) Murmuraverunt, quia hoc non laborantibus, sed otiosis contingit, unde major invidia criminis crescit.

VERS. 26.---Et elevavit manum suam super eos, etc. (CASS.) Haec justitia Dei praemittitur, ut secuta pietas magis glorificetur, quae pietas in sequenti ostenditur, ubi interventu Phinees Deus placatus dicitur.

VERS. 28.---Et initiati sunt Beelphegor. (ID.) Vel, consecrati sunt, quasi modo ad tempus colentes: [Col. 1024B] gravior excessus et vehementior ira daemonibus devovebant filios. (AUG.) Et initiati sunt, antequam diceret, etc., usque ad cujus major interitus futurus erat, liberavit.

VERS. 30.---Et stetit Phinees. (CASS.) Solida mente, etc., usque ad quia qui bene agit, orat.

VERS. 31.---Et reputatum, etc. (AUG.) Deus, qui novit quanta charitate populi id factum sit, reputavit hoc sacerdoti suo in justitiam, non solum quandiu generatio est, sed usque in aeternum.

VERS. 32.---Et irritaverunt, etc. (CASS.) Quinta pars, ubi agit de aqua contradictionis, et de immolatione filiorum, unde vehementius iratus est Deus, et tamen postea misertus. Quasi ita irritaverunt in ad inventionibus suis, sicut supra dictum est; nunc [Col. 1024C] iterum irritaverunt.

VERS. 33.---Et distinxit in labiis suis, etc. (CASS.) Hoc miraculum, etc., usque ad non tenuit fiduciam qualem debuit. (AUG.) Et distinxit. Quasi, hoc non posset Deus facere, etc., usque ad non tamen alienatus est a regno gratiae Dei.

VERS. 35.---Gentes. Septem illos populos, qui terram promissionis possidebant.

VERS. 36.---Et factum est illis in scandalum. (CASS.) Terra promissionis data in praemium, versa est excedentibus in ruinam, quia gentium conformitate factae sunt idololatrae.

VERS. 37.---Et immolaverunt. (AUG.) Haec etsi illa non narret historia, tamen hic propheta mentiri non potest. (CASS.) Si non in prima, in sequenti [Col. 1024D] aetate factum est quod narrat David.

VERS. 38.---Et interfecta. (AUG.) Tropica locutio, continens pro contento, id est homines; ipsi enim interficiebant animas suas immolando filios, et contaminati sunt in operibus.

VERS. 39.---Adinventionibus suis. (ID.) Non quod primi invenissent, sed quia alios imitati sunt. Quod in Graeco apertius, et hic et supra; unde et alii transferunt, studia, vel affectiones, vel voluptates.

VERS. 40.---Abominatus est. (CASS.) Id est aversus est ab eis: quod averti est extremum omnium malorum, unde ruina sequitur, et tradidit.

VERS. 41.---Et tradidit eos, etc. (ID.) Ecce, qui gloriabantur in idolis, opprobrio servitutis subsunt, [Col. 1025A] quia serviunt inimicis, quod difficile est. Qui oderunt. Grave est servire offenso, qui nullo placatur obsequio.

VERS. 43.---Saepe liberavit, etc. (CASS.) Duplex misericordia, praemisit enim superius beneficia Dei, nec tamen cessat iniquitas eorum; intulit vindictam, et afflictis iterum miseretur.

In consilio suo. (AUG.) Consilium hominis malum est ipsi homini, qui quaerit quae sua sunt, non quae Dei.

VERS. 45.---Testamenti. (CASS.) Causa est, ne Israel pro debito periret Testamentum Novum, ubi est adventus Domini, qui est Abrahae promissus. Poenituit. (AUG.) Quia mutavit, quod perdituros eos videbatur. (CASS.) Tunc poenitet, quando nos poenitere videt, et talis est nobis quales nos illi. (AUG.) Nihil quasi repentino [Col. 1025B] consilio facit Deus, sed quod ab aeterno praescivit. Sed mutare dicitur, quod secundum rerum causas sequi videretur, aliis causis e contra intervenientibus. Sed et causas, et quid fieret, immutabiliter praevidit.

VERS. 46.---In misericordias. (CASS.) Propter diversa dona: prophetae, apostoli, martyres et confessores de Judaeis fuerunt, quos dedit in misericordias: et hoc in conspectu omnium, coeperant eos, id est gentium, ut eos gentes mirarentur, quae prius eos despexerunt. Vel, coram daemonibus liberi facti, sub quibus fuere captivi.

VERS. 47.---Salvos fac nos. (CASS.) Sexta pars. Jam copia laudis Dei expletus precatur quod futurum vidit, ut Ecclesia de omnibus gentibus congregetur, [Col. 1025C] et laudes aeternas cantet. (AUG.) Salvos fac nos, quasi: Dedisti misericordias in conspectu omnium, etc., usque ad sequitur. Et congrega nos de nationibus.

VERS. 48.---Benedictus Dominus. (CASS.) Haec est laus, quam congregatos optat cantare, hoc nunc cantat Ecclesia de tanto bono laeta. A saeculo usque, etc., id est, ab aeterno in aeternum, quia sine fine laudabitur: haec est tertia consummatio corporis Christi in immortalitate, quod in principio psalmi eratum est: Memento nostri, Domine, in beneplacita populi tui ad videndum, ad laetandum, ut lauderis cum haereditate tua.



PSALMUS CVI.

Alleluia, alleluia. (AUG.) Hic psalmus commendat [Col. 1025D] misericordiam Dei, etc., usque ad quae Apostolus posuit, quamvis idem significantia.

VERS. 1.---Confitemini Domino. (ID.) Docet hic psalmus quid simus per nos, etc., usque ad prius monet redemptos confiteri. Confitemini.

(CASS., AUG.) Cujus sunt septem partitiones, etc., usque ad septimo, agit de haereticis, ibi, Et pauci facti.

VERS. 3.---Et mari. (CASS.) Pro austro, ponit mare, oceanum illius partis intelligens, hoc pro qualibet parte mundi potest accipi.

VERS. 4.---Erraverunt. (ID.) Secunda pars, ubi prima tentatio, etc., usque ad quarto pro exauditione confessio, id est, laudatio.

[Col. 1026A] VERS. 5.---Esurientes. (AUG.) Curiosos saeculi significat, qui veritatem diversis opinionibus exquirebant, nec inveniebant. Anima eorum, etc. Commendat se Deus, quod nobis expedit; deficimus ut rogemus, et subvenientem amemus.

VERS. 6.---Et deduxit. (AUG.) Quasi, eripuit de ignorantia; ostendens viam, Christum. Ecce liberavit eos ab errore; de fame autem et siti quibus aestuabant, qualiter liberaverit, post dicet; sed praemittit de confessione.

VERS. 8.---Mirabilia. (HIER.) Quasi mirabili modo redemptionis datae sunt misericordiae.

VERS. 9.---Esurientem. (CASS.) Scire appetentem, vel non scire appetentem, sed inedia nimia deficientem, sicut contingere solet nimia fame vel infirmitate [Col. 1026B] confecto, ut manducare non appetat, sed nimia inedia deficiat.

Sedentes. (AUG.) Tertia pars, ubi ponitur secunda tentatio, etc., usque ad et nos etiam hoc posse consideremus.

VERS. 11.---Quia exacerbaverunt. (ID.) Hoc aliud iterum conantem, etc., usque ad unde eis erat iratus.

Consilium Altissimi. Ut qui superbierunt, in angustiis humiliarentur, quod erat salubre consilium, ut morbus saeculi contrario remedio curaretur.

VERS. 12.---Nec fuit qui. (ID.) Deo enim desistente ab auxilio, laborare potes contra vitia, sed non vincere; et te presso tua prava consuetudine, humiliabitur cor, ut discas clamare, unde subdit: Et exclamaverunt.

[Col. 1026C] VERS. 13.---Et exclamaverunt. (CASS.) Simili causa eadem sententia quae et supra.

VERS. 16.---Portas aereas. (ID.) Portae aereae, hominum consuetudines vitiosae, quae clausos non sinunt exire.

Vectes. Spiritus immundi, qui portas obserant. Aereos, ferreos, pro fortitudine ponit, sed virtus Dei frangit.

VERS. 18.---Omnem escam. (AUG.) Quarta pars, ubi ponitur tertia tentatio, quae est taedium. Qui supra fame languebant, item fastidio periclitantur ne ergo putes de satietate securos, quia et fastidio moriuntur. Et hoc est omnem escam, etc.

(AUG.) Postquam venit de ignorantia ad veritatem, de errore ad viam, de fame sapientiae ad verbum [Col. 1026D] fidei, et postquam difficultates malorum vicit, ut sine querela vivat, restat taedium, ut aliquando nec legere, nec orare delectet; evasit imperitiam et concupiscentiam, sed moritur taedio.

VERS. 23.---Qui descendunt mare. Quinta pars, etc., usque ad si tota navis periclitatur.

VERS. 24, 25.---Ipsi viderunt opera Domini. (AUG.) Vel viderunt, etc., usque ad exponit procellas eorum, subdens, dixit et stetit. In profundo. Dixit et stetit spiritus procellae, etc. (ID.) Profundum cor hominum unde venti erumpunt, et fiunt tempestates seditionum et dissensionum.

VERS. 27.---Sicut ebrius. (ID.) Titubant, quia prosperitas eorum vel adversitas, major est viribus. [Col. 1027A] Et omnis sapientia eorum devorata est. Inquiete sapientes apparent, quando loquuntur, quando legunt; sed veniente tempestate, omnia humana consilia deficiunt; quid agendum sit, non videtur. Restat ergo clamare, ut cor eorum solidet Deus, ne tentationibus ventiletur.

VERS. 32.---In Ecclesia. (AUG.) Ecce unde omnia dixerit, et ubi omnia praedicta aguntur.

VERS. 33.---Posuit flumina. (CASS.) Sexta pars hactenus, quomodo et mala inimicorum prodesse facit. (AUG.) Posuit flumina. Consequenter Ecclesia commendatur, etc., usque ad unde et erga Ecclesiam Dei beneficia aperte monstrantur.

VERS. 34.---In salsugine. (CASS.) Salsus humor, ubi dominatur, fecunditatem tollit.

[Col. 1027B] A malitia habitantium. (AUG.) Propter malitiam eorum qui terram illam, id est tabernaculum Domini, dolosis mentibus inhabitabant.

VERS. 37.---Et seminaverunt. (CASS.) Seminant agros, plantant vineas, qui corpora sua coelesti institutione purificant, ut fructus bonorum operum ferant.

VERS. 38.---Nimis: (CASS.) pro valde, vel quia multi vocati, pauci vero electi.

VERS. 39.---Et pauci. (AUG.) Septima pars, ubi dicitur etiam aliquid de haereticis, etc., usque ad sed non erant de paucitate electorum. Vexati. (CASS.) Vel, persistentes per haereticos, vel haeretici insidiis diaboli. Dolor et tribulatio his qui auctorem salutis relinquunt.

[Col. 1027C] VERS. 40.---Effusa est. (AUG.) Vel, effusus est contemptus, etc., usque ad et quid fecit etiam de illis seductis? Ecce.

VERS. 41.---Adjuvit pauperem. Potuit illos pati Deus semper intus, sed nos de illis non proficeremus. Cum autem separati sunt, et per quaestiones nos inquietant, nascitur nobis inquisitionis studium et timoris exemplum, ut, Qui stat, videat ne cadat. Et quid in paupere adjuto fit de illis seductis? Et posuit sicut oves. Unum pauperem putabas; sed iste pauper est multae familiae, multae Ecclesiae: tamen et est una Ecclesia, una ovis. Haec tanta mysteria diu latentia, et ideo dulciter inventa.

VERS. 42.---Videbunt recti et laetabuntur. (AUG.) [Col. 1027D] Ecce quo Psalmista tendat, ad hoc, scilicet ut ostendat quod boni per misericordiam Dei exaltantur, ut mali per superbiam conteruntur.

VERS. 43.---Quis sapiens et custodiet haec? (ID.) Conclusio, quasi diceret, quia pauperem adjuvat Dominus, ergo: Quis est sapiens? Misericordias. Quod de errore liberat, etc., usque ad et iniquus os suum oppilat.



PSALMUS CVII.

VERS. 1.---Canticum psalmi. (AUG.) Ex postremis partibus duorum, etc., usque ad ut complerentur eloquia prophetarum. (CASS.) Hic plura eadem quae supra, etc., usque ad et bene junguntur, quae nullatenus repugnant. (ID.) In primo agitur de fuga [Col. 1028A] David, etc., usque ad Canticum ad divinas res, Psalmus ad actuales operas.

VERS. 2.---Paratum. (CASS.) Sextus psalmus de duabus naturis in Christo. Paratum cor meum. Primo Christus gratias agit, quia suscipiens passionem surrexit in gloriam. Secundo, quae salus sit facta omni terrae, ibi, Ut liberentur.

VERS. 7.---Ut liberentur. (ID.) Secunda pars, quae salus sit facta omni terrae super quam gloria, hic etiam humilitas humanitatis et potentia majestatis ostenditur.

Salvum fac. Ut liberentur in futuro, hic salva eos, ne cadant. Vel, se petit salvari in resurrectione, ut fideles liberentur, qui tali signo deitatem ejus senserunt. Quasi, ut cantem et psallam, Salvum [Col. 1028B] me fac in resurrectione dextera tua, id est per Verbum, qui est brachium Patris, ut sic liberentur dilecti tui. Ordo verborum conversus est. Dicit enim: Salvum me fac et exaudi, et salvum me fac.

VERS. 8.---Exsultabo. (AUG.) Vel exaltabor, supra laetabor, hic vero exaltabor, quod satis convenit, quia de exaltatione est laetitia. Et loquitur hic Christus in persona Ecclesiae.

VERS. 9.---Et Ephraim. (ID.) Ephraim meus est, id est, mea est fructificatio, quae est susceptio capitis mei. Haec fructificatio est ex eo quod caput suscepit me, vel ego caput. (CASS.) Vel Ephraim, id est, fructificatio, est susceptio capitis mei, quia dum spineam coronam caput meum suscepit, ultra omnes fructificavit: totum enim Christus lucratus est [Col. 1028C] mundum.

VERS. 11.---Quis deducit me in civitatem munitam. (ID.) Sicut homo, quaerit Christus, ut respondeat; negat hoc ab homine posse fieri. Civitas, infernus quem nullus poterat aperire. Idumeae gentes, quibus post resurrectionem innotuit: haec a sola deitate poterant fieri.

VERS. 12.---Repulisti nos, et non exibis. (ID.) Pluraliter dicit nos, quia hic Christus cum membris patitur supra, singulariter dicendo, deducet me. Horum omnium expositiones require in nono psalmo.



PSALMUS CVIII.

VERS. 1.---In finem, Psalmus. (AUG.) Prophetia de Christo, etc., usque ad et quae de Juda expressa sunt, ut illud: Et episcopatum ejus accipiat [Col. 1028D] alter.

(CASS.) Quintus eorum qui latius de passione agunt.

VERS. 2.---Deus laudem. (CASS.) Monet Judae malitiam declinare, etc., usque ad Christus ergo secundum quod homo orans ad Patrem ait: Quia os peccatoris. (ID.) Decora diversitas, quia iniqui non tacent vituperium.

VERS. 3.---Gratis. (AUG.) Sicut piis per se placet aequitas, sic impiis iniquitas.

VERS. 4.---Pro eo ut me. (ID.) Plus nocent, in membris detrahentes Christo, quia animas crediturorum interficiunt, quam qui carnem ejus mox resurrecturam peremerunt.

[Col. 1029A] VERS. 5.---Et posuerunt adversum. (AUG.) Sex differentiae sunt, etc., usque ad quod est bonum pro malo, quod et Deus judex facit. (CASS.) Tribus modis omne peccatum contrahitur, etc., usque ad quod Christus orans pro Judaeis fecit.

VERS. 6.---Constitue super. (AUG.) Secunda pars, ubi incipit prophetare, quae pro impietate recipiant. Supra de pluribus, etc., usque ad quorum personam Judas gessit. Constitue super eum peccatorem. Sicut de Juda, ita de eis.

VERS. 7.---Cum judicatur exeat condemnatus. Quia in nequitia permanentes thesaurizant sibi iram. Oratio in peccatum: quia non fit per mediatorem.

VERS. 8.---Dies pauci. Secundum regnum, quod [Col. 1029B] post non diu stetit. Episcopatum, id est Christum (qui ad eos missus) accepit populus gentium.

VERS. 9.---Filii orphani: amisso, quasi patre, regno; vel patre Deo. Uxor, id est plebs. Viduae, amisso regno.

VERS. 10.---Transferatur, ut in captivitate factum est. Mendicent, sub regibus gentium.

VERS. 11.---Omnem substantiam ejus, id est, vitam, singula peccati puniens; debita eorum non dimittuntur, quia in solo Christo dimittuntur. Et alieni, id est, diabolus et angeli ejus. Diripiant labore ejus, Quia non thesaurizant in coelo.

VERS. 12.---Et non sit illi, etc. Id est, adjutor non est ei, cui Christus deest. Nec sit qui misereatur. Non dico ad temporalia, habenda, sed aeterna.

[Col. 1029C] VERS. 13.---Fiant nati ejus in interitum sempiternum. Ideo quia manserunt in generatione una, id est, quia non regenerati fuerunt. Et deleatur nomen. Id est, Jerusalem terrenae, quae servit cum filiis suis quae prophetas interfecit.

VERS. 15.---Et dispereat de terra viventium, id est Ecclesia. Memoria eorum, quia cum essent rami naturales, facti sunt.

VERS. 16.---Pro eo quod non est recordatus. Poenitendo.

Facere misericordiam. Supra membra Christi.

VERS. 18.---Maledictionem, et veniet ei: et noluit benedictionem. (AUG.) Peccata modo delectant, sed dicuntur maledictio, quia tormenta parant.

VERS. 19.---Quo operitur. Videtur dicere hic, [Col. 1029D] etc., usque ad semper sit paratus, unde hic ait semper praecingitur.

VERS. 20.---Apud Dominum. (ID.) Specialiter Christo detrahunt, qui dicunt non esse ex Patre, vel minorem Patre. Mala adversus animam. Dicentes, non potuisse surgere, cum vellet.

VERS. 21.---Et tu, Domine. (CASS.) Tertia pars, ubi precatur, etc., usque ad adjuva me, secundum hominem. Propter nomen tuum. Nullis enim operum etc., usque ad quia suavis est misericordia tua.

VERS. 22.---Quia egenus et pauper. (ID.) Egestas et paupertas Christi est infirmitas, ex qua crucifixus est.

[Col. 1030A] VERS. 23.---Sicut umbra cum declinat ablatus sum. (CASS.) Sicut ex umbra declinante fit nox, sic ex mortali carne fit mors.

VERS. 24.---Immutata est. (AUG.) Immutata est ergo caro Christi, etc., usque ad quia Jesus nondum fuit glorificatus. Propter oleum, id est, spiritualem gratiam, unde Christus dicitur.

VERS. 25.---Moverunt capita. (CASS.) Furiosi commotione capitis minantur. (AUG.) Moverunt capita, quia viderunt pendere in cruce, sed nondum quando caro immutata.

VERS. 26.---Adjuva me, Domine. (CASS.) Rogat ut homo, praestat ut Deus.

VERS. 27.---Manus tua haec. (AUG.) Christus haec manus, et est Verbum apud Deum et fecit eam, dum Verbum caro factum est. Erat enim sine [Col. 1030B] tempore secundum divinitatem, et facta est in tempore secundum carnem.

VERS. 28.---Maledicent illi et tu benedices. Una est maledictio malorum Deus, cum benedicit, facit quod dicit.

VERS. 29.---Sicut diploide, etc. Alii interpretantur pro diploide, duplex pallium, id est, confundantur intus et foris, id est, coram Deo, et hominibus.

VERS. 30.---Nimis in ore meo. Solet poni nimis, pro plus quam debet, sed et pro valde. In medio. (AUG.) Id est, in communi, vel in corde.

VERS. 31.---Quia astitit a dextris pauperis. Diabolus a dextris Judae, etc., usque ad sed ut animam [Col. 1030C] salvaret a persequentibus.



PSALMUS CIX.

VERS. 1.---Psalmus David. (CASS.) Psalmus iste septimus, etc., usque ad quidquid in utroque Testamento continetur. (CASS.) Propheta hortatur Christo subjici. Primo refert propheta verba Patris de Filio, etc., usque ad hoc humanitatis.

Dixit Dominus. (CASS.) More nostro, ut homo instruatur. Dominus Domino. Personas discerne, et unam naturam, et potentiam accipe. Sede. Post laborem quiesce, et conregna, secundum quod homo. A dextris meis. In potioribus meis bonis et occultis, donec regnes manifestus. Et hoc est, donec ponam inimicos tuos, etc. (AUG.) Sede, non solum in alto, ut excelsis domineris, sed etiam in occulto, etc., [Col. 1030D] usque ad si non videt quod credit. Scabellum pedum tuorum: a similitudine, ubi et plena notatur subjectio. Per pedes stabilitas aeterna: hoc quotidie in conversis.

VERS. 2.---Virgam virtutis. Incipit autem ex Sion, id est, ex Judaeis regnum Christi, unde subdit, Virgam virtutis, etc. Ex Sion. Non de illo regno Christi loquitur propheta, etc., usque ad et remissio peccatorum per omnes gentes, incipientibus a Jerosolyma.

VERS. 3.---Tecum principium. (CASS.) Secundo indicat Pater naturam Divinitatis, etc., usque ad quando in resurrectione erunt splendidi, ut angeli Dei. (AUG.) [Col. 1031A] Jam dominatur, jam virtus; sed in die specialis virtutis, etc., usque ad qualiter Pater cum eo principium. Hoc tunc, sed nunc. Ex utero, id est, ut ex secreta et occulta substantia mea, etc., usque ad qui se offerat, unde sequitur, Juravit, etc. (CASS.) Vel Tecum principium: hoc Pater; quasi, hoc tibi tribuo plus quam alii, quia Filius per naturam. (AUG.) Vel ex persona prophetae potest accipi loquentis, etc., usque ad cum Spiritu sancto, qui sanctos splendificat.

VERS. 4.---Juravit Dominus. (CASS.) Tertio agit propheta de humanitate Christi, etc., usque ad hinc constat transire victimas secundum ordinem Aaron. Non poenitebit eum: tu es sacerdos, in aeternum. (AUG.) In Deum nulla cadit poenitentia: scit enim [Col. 1031B] quid agat, nec mutat consilium, sed verbo poenitentiae mutatio rerum aliter quam sperabat evenientium significatur. Quomodo enim cum aliquid poenitet te fecisse, doles factum quod fecisti.

VERS. 5.---Reges (AUG.) Qui volunt, vel volebant delere nomen Christi.

VERS. 6.---Conquassabit, id est infirmos reddidit, etc., usque ad et nunc judicabit in gentibus, ut ruinas, non erectos impleat. Judicabit in nationibus. (CASS.) Quasi reges frangit pro superbia: populos judicat propter communia peccata: utrosque ut humilientur ad conversionem. Vel,

VERS. 7.---De torrente. (CASS.) De transitoria passione et turbulenta. In via, qua itur ad aliam mansionem.

[Col. 1031C] Exaltabit caput. Unde: Propter hoc exaltavit illum, et dedit Deus illi nomen, quod est super omne nomen, ut in nomine Jesu omne genu flectatur, coelestium, terrestrium et infernorum, et omnis lingua confiteatur quia Dominus Jesus Christus est in gloria Dei Patris.



PSALMUS CX.

Alleluia. (CASS.) Primus psalmus per omnes litteras alphabeti, etc., usque ad tertio eosdem redemptos asserit, et Novum Testamentum mansurum, ibi Redemptionem.

VERS. 1.---Confitebor. (AUG.) Non est hic confessio peccatorum, sed laudis: illa luget, haec gaudet: illa vulnus medico ostendit, haec de sanitate gratias agit. In concilio. Non temere, sed ex ratione, scilicet [Col. 1031D] pro aeternis, sicut omnes justi. (CASS.) In concilio justorum. Hic nunquam inter omnes justos ubi sunt misti mali, sed jam videntur in futura societate psallere spe rapti ad superna. In concilio, quod est, quando cum Domino judicant. In congregatione, quando de toto collecti.

VERS. 2.---Magna opera. Haec est materia et causa confessionis. Magna sunt opera Domini, quod de impio facit pium. Exquisita. (AUG., CASS.) Cui nihil simile, dum sinit diabolum saevire, etc., usque ad non: Justitia enim ejus manet saeculum saeculi. In omnes voluntates. (AUG.) Nihil superat voluntatem Dei, qui et si vult, ut non pecces, non tamen prohibet. Si vult parcere poenitenti, vult et impoenitentem punire; [Col. 1032A] ita de homine semper Deus implet suam voluntatem, quia nihil facit homo, de quo non operetur Deus, quod vult.

VERS. 3.---Confessio et magnificentia opus ejus. (CASS.) Quasi confitebor, quia magna sunt opera Domini. Quaelibet etiam opera sunt magna, si in eis videatur intentio et voluntas, quae est confessio peccatorum, et magnificentia bonorum operum: et justitia, id est, merces, quae juste datur.

VERS. 4.---Memoriam fecit. (ID.) Secundo dicit fideles copioso munere satiatos, promittens adventum Domini, ut haereditas avide quaeratur. (AUG.) Memoriam fecit mirabilium suorum. Hunc humilians et hunc exaltans, etc., usque ad quid in futura glorificatus accipiet?

[Col. 1032B] VERS. 5.---Escam dedit. (CASS.) Facit confessionem et magnificentiam, etc., usque ad ut omnia impleantur. Memor erit, etc. (AUG.) Nec totum dedit, qui pignus dedit, etc., usque ad per compungentes passionis angustias intrant.

VERS. 6.---Virtutem operum. (CASS.) Virtus operum est, quod caeci vident, etc. Quae fecit nota Christiano populo. Ut det illis haereditatem, haec fuit intentio miraculorum, ut crederent.

VERS. 7.---Ut det illis haereditatem gentium. (ID.) Quasi, licet illis det haereditatem, tamen multa patientur. Opera manuum ejus. (ID.) Id est, virtutis. Veritas, dum conversis promissa restituit: Judicium, quod impiis minatur. (AUG.) Veritas, quam sancti martyres tenent, pro qua et judicantur [Col. 1032C] hic; et judicium, quo in futuro judicabunt eos a quibus hic judicantur. (ID.) Opera manuum ejus veritas et judicium. Teneatur veritas ab his qui judicantur, etc., usque ad hic est haereditas Novi Testamenti.

VERS. 8.---Fidelia omnia mandata. (CASS.) Quia servant servantes se, non sunt mendacia. Confirmata. Non in cassum missa, ut verba humana: Facta non tantum dicta, in veritate, quia omnia complentur.

In aequitate. (AUG.) Quia omnia cum libra justitiae.

VERS. 9, 10.---Redemptionem misit. (CASS.) Tertio, redemptos asserit, et Testamentum Novum aeterna gratia consecratum, vel. Nomen ejus: initium sapientiae. (ID.) Id est Filius, qui in humanitate sanctus, [Col. 1032D] potentia deitatis terribilis. Ametur ergo advocatus, timeatur judex, ne sis negligens, ne desperes.

Timor Domini. (ID.) Metus judicii janua est conversionis, si addatur discretio dilectionis. Laudatio ejus manet. Intentio psalmi unde alleluia praescribitur, a laude incoepit, in laude finit, populus fidelis a diabolo liberatus gratias agens, expressit, quid et hic faciendum sit devotis, et in coelo peragendum, hic quia liberat, ibi quia coronat.



PSALMUS CXI.

Alleluia reversionis. (AUG.) Aggaeus et Zacharias longe post David fuerunt, etc., usque ad aeternaliter solidetur. (CASS.) Perfectio hujus aedificii, etc., usque [Col. 1033A] ad tanquam a captivitate liberati et hilares de bonis quae habent.

VERS. 1.---Beatus vir. (CASS.) Ostendit hic Psalmista post liberationem, etc., usque ad tertio impiis adversa provenire asserit. Qui timet Dominum. Timor mundi miseros facit, sed timor Dei ea appetere facit, per quae homo beatus est. In mandatis. Hoc timor Dei, ut velit. Et non ait faciet, etc., usque ad et terrena inhabitatio deprimit sensum multa cogitantem.

VERS. 2.---Potens. (AUG., CASS.) Ecce praemia illius beati. Semen ejus. Id est, merces boni operis; Erit potens in terra, non hac, ubi derisui, sed coelesti. Vel etiam hic in isto tempore, quo minus videtur. Semen, opera misericordiae unde messis aeterna. Potens, quia re minima, etiam ut magna, regnum coelorum [Col. 1033B] emitur. Generatio. Non carnis sed imitationis. Vel opera rectorum. Recti sunt, qui non resistunt Patri emendanti, et credunt promittenti, non credunt perisse opera sua, cum non eis temporaliter retribuitur. Sunt enim qui bona illa agunt, mercedem hic a Deo sperantes, vel hominibus placere volentes, quod non beatus vir: et tamen,

VERS. 3.---Gloria et divitiae in domo ejus. Id est, in cordis secreto, ubi habitat cum spe vitae aeternae, ubi divitiae sanctae, et gloria aeterna reponuntur. Justitia. Haec est gloria ejus, hae divitiae ejus, quam tamen habet a Deo. Manet in saeculum. Quasi non temporaliter beatus.

VERS. 4.---Exortum est. (CASS.) Secundo agit de adventu Domini, etc., usque ad ut eam firmis allegationibus [Col. 1033C] et assertionibus in judicio praemuniat. Vel,

VERS. 5.---Miseretur. (ID.) Qui dat egentibus, Commodat, qui mutuum praestat, post tantumdem recepturus.

VERS. 7, 8.---Paratum cor ejus sperare in Domino, confirmatum est cor ejus, manet, etc. (AUG.) Patet itaque, quod hic non sua quaerit, sed quae sunt Christi, labores patienter sustinet, promissa fidenter exspectat. (CASS.) Vel, si quis mala minatur, non timet, sed paratum.

VERS. 9.---Dispersit. Sperat non timere, quia dispersit. Dedit pauperibus. (AUG.) Ecce iste emebat quod non videbat, sed ille thesaurum in coelo servabat, qui esurire et sitire in pauperibus dignatur in terris. Justitia ejus manet in saeculum saeculi. (CASS.) [Col. 1033D] Sua dedit, et juste et pie vixit, vel, qui dat sua, justitiam operatur. Cornu ejus exaltabitur in gloria. Quia hic humilis, ibi potestatem habebit.

VERS. 10---Peccator videbit. (ID.) Tertio contraria impiis provenire asserit. Bonis beatorum hortatur, malis inimicorum terret, et est iste psalmus institutorius fidelium.

Irascetur, dentibus suis fremet et tabescet, desiderium peccatorum peribit, dicens: Quid nobis profuit superbia et divitiarum jactantia? (Sap. V)



PSALMUS CXII.

Alleluia (CASS.) Quia merito laudandus, qui merito humilitatis gentes assumit, titulum psalmi exponit. [Col. 1034A] Alleluia enim, ut diximus, interpretatur laudate Dominum, qualiter et psalmus incipit.

VERS. 1.---Laudate. (ID.) Primo monet Propheta devotos, ut laudent jugiter, et ubique praedicent. Secundo ipse facit, quod monet alios, id est, laudat Deum ibi: Quis sicut Dominus (I Cor. XIV)? Ad laudem ergo monens ostendit, qui et quem, et quandiu, et ubi, et quare laudent, dicit. Pueri. Non sensu, sed malitia, maxime superbia, id est, humiles, unde, Nolite pueri effici sensibus, sed malitia parvuli estote, ut mentibus perfecti sitis. (AUG., CASS.) Laudate Dominum, pueri, simplices et puri, qui debent laudare.

VERS. 2.---Sit nomen. (CASS.) Ecce dixit, qui, et quem laudare debeant, deinde subdit: Quandiu laudandus sit, scilicet semper. Sit nomen Domini: [Col. 1034B] ne ad horam putetis me imperare laudem, etc., usque ad per gentes carnales, per coelos spirituales.

VERS. 3.---A solis ortu. (AUG.) Hic dicit quod ubique debeat laudari.

VERS. 4.---Super coelos. (ID.) Apostolos, per quos regnat in gentibus, et est; ideo ad laudes invito, quia super omnes est regnaturus.

VERS. 5.---Quis sicut. (CASS.) Secundo ipse facit, quod alios monet, ut et facto alios doceat. Quis? Nullus qui per se possit. In altis, etc. Angelis et sanctis: et licet altus, non despicit humiles.

VERS. 6.---Humilia. Hi sunt qui dono ejus alti fiunt, et in eis sedet. Respicit, humiles singulos. In terra, sanctos quos ita respicit, sicut e converso odit superbos.

[Col. 1034C] VERS. 7.---Suscitans a terra: de labore corporis. De stercore, erigitur cui carnis vitia non dominantur.

VERS. 9.---Qui habitare. (CASS., AUG.) Exponit, ubi suscitat et erigit, etc., usque ad de mammona iniquitatis per opera misericordiae. Sterilem. (AUG.) Scilicet, Saram, id est, Ecclesiam gentilem, quae prius sterilis fuit, unde per Saram significatur. Eam, inquam, facit habitare in domo, id est, in Ecclesia Judaeorum, inter ipsos Judaeos, ut in lapide angulari duo parietes conjungantur, et fiat unum ovile. Filiorum. (ID.) Ex persona quorum haec dicuntur, etc., usque ad cum sciam me esse sine filiis, et viduam.



PSALMUS CXIII.

[Col. 1034D] Alleluia. (CASS.) Item hic alleluia ex alio negotio ponitur, etc., usque ad ut in psalmi expositione clarescit.

VERS. 1.---In exitu. (AUG.) Hic non narrantur praeterita; sed futura praedicuntur, quia in illis gestis futura signabantur: et ideo non omnia hic dicuntur, quae ibi gesta, sed quaedam aliter, ne putetur praeterita recolere. (CASS.) Primo dicit Propheta, quae mira dederit Deus Hebraeis in figura, et Christianis in spiritu. Secundo interrogat quare haec facta sunt ibi, Quid est tibi mare? Tertio inania simulacra gentium reprobat, et religionem Dei commendat, ibi, Simulacra gentium.

In exitu. Quasi cum Israel, id est, domus Jacob, de Aegypto, id est populo barbaro exiret.

[Col. 1035A] Barbaro. (AUG.) Barbaro lingua est, quae Deum non laudat.

VERS. 2.---Facta est. (CASS.) Sicut ille populus, cum exiret de Aegypto, etc., usque ad possunt resistere vitiis, et hoc.

VERS. 3.---Vidit mare, id est, peccatores saeculi. Jordanis, qui variis desideriis rapiunt homines in magnum mare, id est, hujus saeculi amaricantem malitiam; sed haec in adventu Domini cessant, quasi conversa retrorsum.

Mare vidit. (AUG.) Hoc hic aliter dicitur, quam factum est. Ibi legitur stetisse ab ea parte, qua aquae desuper fluebant, nec ibi quidquam dicitur de gestientibus montibus, sed tam ibi facta quam hic dicta figurae sunt.

[Col. 1035B] VERS. 4.---Arietes. (ID.) Qui cornibus utriusque, etc., usque ad omnem scientiam adversus Christum se erigentem. Colles. (CASS.) A colendo, mediocres: non enim haec ad litteram; unde et per mare, et Jordanem, id est, per antiqua facta, haec signari non ambigas, quae hodie spiritualiter fiunt.

VERS. 5.---Quid est tibi. (ID.) Secundo interrogat quare haec, ut excitet admirationem. Et solvit: A facie Domini.

VERS. 7.---A facie. (ID.) Una duobus responsio, quia unus auctor, et saecula fecit obstupescere, et sua, id est, montes et colles gaudere: Christo enim apparente moti sunt homines a sua superstitione ad cultum Dei.

A facie Dei Jacob. Et quasi quaereret, quis est Dominus? [Col. 1035C] Deus Jacob non recens; qui facit eos luctari.

VERS. 8.---Qui convertit petram. (ID.) Dura corda Judaeorum, ad aquam baptismi.

Rupem. Gentiles, ut et ipsi emanent irriguos fontes praedicationis.

(AUG.) Id est, se prius durum, cum ignoraretur, etc., usque ad omnibus credentibus inundaret, dicens: Si quis sitit, veniat ad me, et bibat.

VERS. 1.---Non nobis. (CASS.) Cum dixit Deum bona dare, etc., usque ad veritas, dum praemia restituit, vel impios punit. Ideo, Da.

VERS. 2.---Nequando: hoc saepe impii imputant bonis afflictis.

Misericordia. (AUG.), id est, reparatione.

Veritate, id est, promissione impleta.

[Col. 1035D] Ubi est Deus. (ID.) Hoc solent dicere gentes, quae habent visibiles deos: quia invisibilem Deum colimus.

VERS. 3.---In coelo. (ID.), id est, Christo homine, secundum illud: Deus erat in Christo mundum sibi reconcilians. Vel, in coelo, (CASS.) id est, potens super omnes creaturas.

Omnia quaecunque voluit fecit. Per quod omnipotens apparet.

VERS. 4.---Simulacra gentium. (ID.) Tertio, inania simulacra probat, et religio Dei quam sit utilis ostendit. Et est hic perfecta demonstratio in vituperatione et laude. (AUG.) Ostensa potentia veri Dei ex operibus, transit ad deos gentium visibiles. Argentum. (ID.) Sed quia Deus hoc fecit, inquit, Opera [Col. 1036A] manuum hominum, hoc venerantur quod inde fecerunt, materiam enim creavit Deus; sed stultitia hominum formam addidit.

VERS. 5.---Os habent. (ID.) Manu sunt formata, etc., usque ad et servierunt creaturae potius quam creatori.

VERS. 7.---Non clamabunt. (ID.) Post loqui (quod est hominis proprium) hoc commune addit, etc., usque ad et carens vita sensuque simulacrum.

VERS. 8.---Similes illis. (ID.) Vide erubescibilem culturam, dum ait, similes, quod vere sunt; vel similes se eis intelligant.

VERS. 9.---Domus Israel. (CASS.) Hic ostendit Christianae religionis utilitatem.

VERS. 10.---Domus Aaron. (AUG.) Ne autem videatur majoribus jam res, quae inferioribus est [Col. 1036B] spes, addit, Domus Aaron.

VERS. 12.---Memor. (CASS.) Ut converteret, et conversos per eumdem benedixit.

VERS. 14.---Super vos. (AUG.) Quia crevit numerus magistrorum.

Super filios. Quia crevit etiam numerus sequacium. Ergo vos utrique, patres et filii, benedicti estis Domino, qui vos fecit coelum in majoribus, et terram in minoribus; vel fecit omnem creaturam.

VERS. 15.---Benedicti vos a Domino. (CASS.) Qui optavit supra benedici, jam confisus dicit, Benedicti, quod ad Deum pertinet, ut ei serviatis. Vere Domino, quia etiam coelum coeli, id est, Christus est ad honorem Domini; vel,

VERS. 16.---Coelum coeli, id est, empyreum, dedit [Col. 1036C] Domino Christo, secundum quod homo. Terram autem. Istam inferiorem dedit. Filiis hominum. Ut in ea se purificent vel populum praedicatoribus; unde: Sicut misit me Pater, et ego mittam vos (Joan. VI).

Coelum coeli. (AUG.) Dicit eos quorum mentes, etc., usque ad quem infirmi sine adminiculo adhuc videre non possunt.

VERS. 17.---Neque omnes qui descendunt. (CASS.) Vel non omnes qui descendunt; quia et sancti descenderunt, sed non in inferiori.



PSALMUS CXIV.

Alleluia. Hic titulus saepe iteratur, quia laudatio Dei, et dignitas est operum, et pretium laborum, id est, meritum est et praemium. (AUG.) Propheta de fovea peccatorum liberatus, et in petra constitutus, [Col. 1036D] primo gratias agit quia exauditus est, et contra omnia pericula se invocasse dicit.

Psalmus iste est consolatio fidelium contra dolores saeculi.

VERS. 1.---Dilexi. (ID.) Dicit hoc ovis quae erraverat, filius reversus, hujus saeculi peregrinus.

(CASS.) Dilexi. Non propter temporalia bona mihi data, ut infideles, sed quoniam, etc. Diligitur Deus et ab infidelibus quia bona dat; unde: Confitebor tibi cum benefeceris ei (Psal. XLVIII). Diligitur perfecte, eum animus adversis non movetur, sed spe accenditur: quem modum post exponit, dilexi. Non quia me regem fecit, prospera dedit, sed quia orationem audit in angustiis.

VERS. 2.---Et in diebus meis. (AUG.) Scilicet meae miseriae, quos mihi feci peccando, qui sunt pleni laboris et doloris, id est, vetustae putredinis.

Invocabo. Quod non est sine fide; unde Apostolus: Quomodo invocabunt in quem non crediderunt? (Rom. X.) Dum ergo ait, invocabunt, notat quod non est otiosus dilector. In quibus, Circumdederunt me, etc. Vel, in diebus salutis, id est tempore plenitudinis; unde: Ecce nunc tempus acceptabile, etc. (II Cor. VI).

VERS. 3.---Dolores. (CASS.) Peccata, unde dolor et mors animae; vel, aeterna, haec in inferno erit. Pericula inferni. (AUG.) Suffusus enim carnali voluptate, non animadverti mala me circumdantia.

VERS. 4.---Tribulationem et dolorem. (ID.) Quasi, illa prius me circumdederunt, sed post inveni tribulationem [Col. 1037B] et dolorem, id est, afflictionem exteriorem esse utilem.

VERS. 5.---O Domine, libera. (CASS.) Secundo item clamat, ut liberatus veniat ad requiem. Misericors Dominus. (AUG.) Quia primo inclinavit aurem mihi et me vocavit.

Justus. Quia flagellat iterum. Miseretur. Quia recipit ad beatitudinem. Nec tam amarum debet esse quod flagellat, quam dulce quod recipit, quia Dominus custodit parvulos, quos grandes quaerit haeredes.

VERS. 7.---Convertere. (ID.) Non meritis vel viribus tuis, sed quia Dominus benefecit tibi.

VERS. 8.---De morte oculos. (ID.) Mors est infidelitas; unde: Dimitte mortuos sepelire mortuos suos; et iterum: Non mortui laudabunt te, Domine (Psal. CIII).

[Col. 1037C] VERS. 9.---Placebo. (ID.) Dixit, etc., usque ad et hoc in regione vivorum, qui vivunt aeternaliter.



PSALMUS CXV.

Alleluia. Voce laudis congrue praetitulatur hic psalmus, quia in hoc psalmo verba sunt martyrum, qui confessione viguerunt et praemia Dei consecuti sunt.

VERS. 10.---Credidi, etc. (CASS.) Primo memorantur beneficia Dei, quibus quid dignum redderent cum dubitent, occurrit calix passionis, qui a Deo datur. Secundo, servos se dicunt, et filios ancillae, id est Ecclesiae, ibi: O Domine, quia ego, etc. Verus et congruus ordo, prius credere, post loqui: ne nondum credens audeat loqui, sed fidem sequatur confessio. Ne vero confessio viribus hominis detur, dicit [Col. 1037D] proprium hominis quod mendax: quod non facile sciret, nisi excessu mentis ad superna vectus esset. Magnum enim est si quis se imprudentem attendit. Et cum homo nihil boni proprium habeat, quid retribuendum? Credidi. (AUG.) Non ait: Credidi et locutus sum, quia non tantum credidit caetera quae fides exigit, sed et simul cum illis credidit, et quod praemium loquendo sperare, et quod poenam tacendo timere deberet; unde loquendi quidem amor ex praemio immittitur, et necessitas ex poena indicitur. Propter quod. Non enim perfecte credit, qui quod credit non loquitur; piger est ille servus, vel timidus, sed fidelis: quod accepit, impendit, et lucratur, et ideo intrat in gaudium Domini sui, dicentis: Euge, [Col. 1038A] serve bone et fidelis, intra in gaudium Domini tui (Matth. XXV).

VERS. 11.---In excessu meo. Vel, exstasi mea. (AUG.) Et dicitur hic exstasis, etc., usque ad quod est omnis homo mendax.

VERS. 12.---Quid retribuam Domino. (ID.)? Territus iste respicit infirmitatem suam, et videt non esse praesumendum de se. Ex se enim homo mendax, ut et Petrus, dum praesumpsit, inventus est mendax: sed virtus Dei est, si non credit. Quod videns iste factum in se gratia Dei, subdit, quae retribuit mihi. Non ait, pro omnibus quae tribuit. Quae igitur praecesserunt hominis bona, ut omnium donorum Dei non tributio, sed retributio vocari possit? Quae praecesserant nisi peccata? Retribuit ergo Deus hominibus [Col. 1038B] bona pro malis, passus pro eis, cum homines retribuunt mala pro bonis.

VERS. 13.---Calicem salutaris. (ID.) Passionem a simili, etc., usque ad quod post dicitur.

(CASS.) Calicem, quia sub mensura bibitur. Unde, Fidelis Deus, qui non patitur vos tentari supra id quod potestis (I Cor. X). Salutaris, quia in aeternam salutem propitiatur.

VERS. 15.---Pretiosa in conspectu Domini mors sanctorum ejus. (AUG.) Qui prior passus est, dat imitari passiones suas; et ideo: Pretiosa in conspectu Domini mors sanctorum ejus. Emit eam sanguine quem pro eis fudit, ne dubitarent pro eo mori. Hoc ergo pretio comparatus, confitetur conditionem suam: O Domine, quia ego, etc.

[Col. 1038C] VERS. 16.---O Domine, quia, etc. (CASS.) Secundo servos se dicunt, et filios Ecclesiae, quia non est locus veri sacrificii extra catholicam Ecclesiam, ne quis haereticorum martyrium Deo placere putet. O Domine. Admiratur se talia accepisse, qualia Dominus pro mundi redemptione. Et ut augeat admirationem repetit: Ego servus tuus. Filius ancillae. (AUG.) Jerusalem coelestis, liberae a peccatis, ancillae justitiae. Qui autem sunt praeter Ecclesiam, non sunt filii ancillae, etsi servos se dicunt (quia habent nomen Christi) et martyres, ut haeretici. Filius ancillae, Non schismaticus. Vel ut ancilla, non sibi, sed Domino; ita et ego in morte mea aliquos tibi parturiam, sicut et in vita.

VERS. 17.---Dirupisti vincula mea. (CASS.) Virtute [Col. 1038D] martyrii vincula peccatorum rumpuntur, quia omnia sanguine abluuntur. Hic versus tantae virtutis a quibusdam creditur, ut peccata homini dimittantur, si in fine vitae trina confessione dicatur.

(ID.) Qui pretiosa. O Domine, tibi sacrificabo; loquens Deo, affirmat, quod supra dixerat.

Sacrificabo. (AUG., CASS.) Et quia dirupisti, tibi sacrificabo, ut gratus, Hostiam laudis. Sic quod:

VERS. 18, 19.---Vota mea reddam. Non ubique, sed, in atriis, id est, in catholica Ecclesia, non haereticorum. Domus Domini. Quae sit, ostendit.

In conspectu omnis populi. (CASS.) Publice debet laudari, qui pro omnibus pati voluit, ut plures aedificentur. Vota mea reddam. Meipsum, qui sum imago [Col. 1039A] Dei quae reddenda est Deo, etc., usque ad et apertius hic nominat Jerusalem. (AUG.) Sed ne quis putet per Jerusalem Judaeos solos significari, qui hoc nomine gloriantur, audiat sequentem Psalmum: Laudate Dominum, omnes gentes. Haec sunt atria Domini, ille enim populus.



PSALMUS CXVI.

Alleluia. (CASS.) Brevis psalmus, omnium primus atomus, id est sine divisione: pro sui enim brevitate non recipit divisionem, sed omnes compendio suae locutionis superat, et est quasi punctus psalmorum, unde diversae species formantur. Mira variatio contra taedium salutaria dicere, modo paucis, modo late.

VERS. 1.---Laudate Dominum, omnes gentes. (CASS.) Ne qui praetereantur de toto orbe. (AUG.) Et [Col. 1039B] haec sunt atria illa domus Domini, et ille omnis populus, unde in praecedenti psalmo egit. Non soli Judaei (qui sibi illud arrogare conantur) dico laudate eum. Et collaudate. (CASS.) ut sit in unum redacta omnium laudatio quod est catholicae Ecclesiae.

VERS. 2.---Confirmata. (CASS.) Quia quod per prophetas promisit, adventu Christi complevit; et firmavit misericordiam, ut nunquam moveatur, quia qui dedit, custodit. Manet in aeternum. (AUG.) Sive in eis quae promisit piis, sive in eis quae minatur impiis.



PSALMUS CXVII.

Alleluia. (CASS.) Quintus psalmus de primo adventu, multis figuris decoratus, habet versus unifines, quosdam unius principii, quosdam intercalares et hujusmodi ornatus. Fidelis populus peccato [Col. 1039C] solutus, etc., usque ad Benedictus qui.

VERS. 2.---Dicat nunc. (ID.) Ut ego vos, ita vos invicem monete; vel, dicat, id est, confiteatur.

Quoniam in saeculum. Ecce quatuor versus unifines.

VERS. 5.---De tribulatione. (ID.) Exemplum de se ponit, ut alios ad misericordiam invitet.

VERS. 6.---Dominus mihi adjutor. (ID.) Idem in duobus principium.

VERS. 7.---Despiciam. Alias videbo. (ID.) Hic, ut tutior et cautior fiam. Inimicos meos. Damnandos.

VERS. 8.---Bonum est. (ID.) Secundo, in solo Deo dicit confidendum, per quem inimicitias gentium evadit, et ad veram vitam venit.

VERS. 9.---In principibus. (AUG.) Angelis, etc., [Col. 1039D] usque ad qui eos pro modo eorum bonos facit.

VERS. 10.---Omnes gentes. (CASS.) Ecce unde liberat de occulta vel aperta tribulatione, vel non permittendo cadere, vel, a casu revelando.

VERS. 11.---Circumdantes, etc. (AUG.) Quasi reddens causam unde tanta potest superare, dicit quid primo in capite passus sit.

VERS. 12.---Circumdederunt me, etc. (ID.) Quod ab ignorantibus gestum est, mystica subtilitate praedicit Spiritus sanctus. Nescientes Judaei rem omnium fecerunt, et nobis dulciorem, passione Deum, sicut apes dum sibi putant reponere, aliis mel faciunt. Et exarserunt. Vel hoc melius de Ecclesia accipitur. Post passionem namque Domini contra Ecclesiam gentium et Judaei exarserunt sicut ignis in [Col. 1040A] spinis peccatorum. Ea enim, id est peccata, in fideli populo igne persecutionis cremaverunt, cui volentes officere, profecerunt. Quia ultus. Dum conversi, exstincta in eis malitia, populo Christiano sociati sunt; vel, cum in fine judicati, judicium veritatis sine misericordia sensuri sunt.

VERS. 13.---Impulsus, etc. (CASS.) Ut quando boni dantur poenis, ut a fide cadant, et Dominus suscepit. (AUG.) Quia tam non cadit cui Dominus est fortitudo et laudatio quam non cadit Dominus: illi vero cadunt, qui sibi volunt esse fortitudo et laudatio.

Impulsus eversus sum, etc. Postquam ostendit quod liberat non permittendo cadere, ostendit etiam quod liberat a casu relevando.

VERS. 14.---Factus est mihi in salutem. (ID.) [Col. 1040B] Non fit, quod non erat sibi; sed illis salus est conversis, quod non erat aversis.

VERS. 17.---Non moriar. (ID.) Dicit Ecclesia, ut putat persecutor strage funerum posse se delere nomen Christianum, cum potius augeat.

VERS. 18.---Castigans. (CASS.) Cur autem tanta pertulit, indicat: Castigans, quidquid faciunt, castigatio est Domini. Nihil sibi vindicent, morti non datur, cujus vitia purgantur. (AUG.) Saepe pater per nequam servos emendat filios, cum illis poenam, his praeparet haereditatem. Quae sit autem haereditas, hinc potest cognosci: Aperite portas. Quid intus? Ingressus confitebor.

VERS. 19.---Aperite. (CASS.) Tertio portas Jerusalem aperiri sibi cupit, ubi dicit et de angulari [Col. 1040C] lapide. Aperite, o prophetae, qui portatis claves regni coelorum. Portas. (CASS., HIER.) Per has portas doctrinae ingressi vere laudant; extra Ecclesiam catholicam non est laus Dei. (CASS.) Hae omnes portae ducunt ad unam, quae est Christus, per quam justi intrant in coelum; unde: Ego sum ostium, per quod si quis introierit, salvus erit (Joan. X). Et alibi: Nemo venit ad Patrem, nisi per me (Joan. XIV). (AUG.) Ecce de utroque saeculo mentionem fecit: et quia haec porta Christus apparuit, confitebor tibi, laetus gratias agens, quia exaudisti in adventu Filii; priores enim justi adventum petebant. Portas justitiae. Id est, portas mortis, etc., usque ad id est, per eam ad vitam.

[Col. 1040D] VERS. 22.---Aedificantes. (ID.) Soli Judaei Deum colentes aedificabant, aliis per idololatriam destructis; sed non perfecerunt, quia Christum contempserunt.

VERS. 23.---A Domino factum. Vel, A Domino factum est ei, secundum aliam litteram. (ID.) Id est, ad honorem Patris.

VERS. 24.---Haec est dies. Hic est annus jubilaeus, figuraliter sub lege observatus, qui dicitur remittens, vel initians, quia tunc servi manumittebantur, possessiones dominis restituebantur: et nos hac die a servitute peccati redempti sumus, quibus est haereditas restituta aeterna. (CASS.) Haec est dies. Etsi omnes fecit, hanc singulariter qua Dominus venit, in qua convenit laetari, quia diabolus jus perdidit, homo revixit; et quia hoc est,

[Col. 1041A] VERS. 25.---O Domine, salvum, etc. Ecce desiderium magnae petitionis. Salvum, de clade saeculi. Prosperare, ut dolores isti vertantur in aeterna gaudia.

VERS. 26.---Benedictus, etc. (CASS.) Quarto frequentari atria Dei suadet, de adventu Christi gaudens. (AUG.) Maledictus ergo qui venit in nomine suo, etc., usque ad qui erit maledictus. (CASS.) Benedictus. Laus de adventu, et o reliqui Christiani, nos majores quasi sacerdotes benediximus vobis, quod multum prodest, quia benediximus vobis de domo Domini.

De domo. (ID.) Id est, Ecclesia catholica, etc., usque ad quia laeta confessio post beneficia.

VERS. 27.---Constituite diem. (AUG.) Magni, qui excedunt, qui mente verbum Deum apud Deum contingunt, etc., usque ad id est, ad aeterna gaudia attingat.

[Col. 1041B] Diem solemnem. In veteri lege (Deut. X.) Pascha, Pentecoste, scenophegia, tres praecipuae solemnitates, in quibus praeceptum ut nemo vacuus in conspectu Domini appareret. Vacuus est, qui in se Christum non habet, qui est fundamentum, quod nemo mutare valet. Inde est quod illis tribus solemnitatibus fidelis populus nummum offert manuali oblatione, interiorem significans. In nummo enim nomen et imago regis. Quisque ergo spiritualiter nummum offerat, ut nomen regis, id est Christi, in se habeat, a Christo Christianus dictus; et imaginem, id est animam, lumine vultus ejus insignitam Deo exibeat. Cornu altaris. (CASS.) Vel per altare intelligitur sacramentum corporis et sanguinis, etc., usque ad non habebit vitam aeternam.

[Col. 1041C] Vel, altare intelligitur mens hominis; unde in lege praeceptum fuit (Exod. XXVII) fieri altare quadrangulum et concavum: ideo quadrangulum, quia mens humana quatuor virtutibus muniri debet, prudentia, justitia, fortitudine, temperantia; eadem debet esse concava ad recipiendum verbum Dei atque ignem dilectionis. Tumor enim infusa repellit; unde in Levitico praeceptum est (Levit. I) vesiculam gutturis et plumam projici, quando turtur vel columba offertur. Vesicula inflationem superbiae significat; plumae, inanes inquisitiones sublimium; haec ergo projice, ut sis altare concavum.

VERS. 28.---Deus meus es tu. Et ut apertius dicamus, istorum verborum hic est sensus: Non sufficiat in terra iste dies festus, quo agnus occisus est: [Col. 1041D] sed constituatur in frequentationibus quousque perveniatur mentibus exaltatis ad interiorem ejus deitatem, ubi laudes cantabimus ita: Deus meus es tu, etc. Itaque, sicut coepit laudem, ita terminat.

VERS. 29.---Confitemini Domino. Ab initio quod deseruimus, in finem quo redimus, non est salubrius aliquid, quod delectet, quam laus Dei



PSALMUS CXVIII.

Expositionem hujus psalmi, ut valde prolixam, omittimus. Vide Ambrosii, Cassiodori, Augustini Enarrationes in psalmos, e quibus ad verbum expressa est glossa ordinaria in hunc locum.



PSALMUS CXIX.

VERS. 1.---Canticum graduum. (CASS.) Beatitudinem, [Col. 1042A] quam superior psalmus unita varietate cantavit, etc., usque ad his ergo gradibus inoffenso pede mentis ascenditur atque descenditur. (AUG.) Canticum graduum. Graduum nomen ambiguum apud nos, etc., usque ad et altitudinem deitatis ipsius. Primus gradus, a malis saeculi exire, et universae vanitati renuntiare. (CASS.) Initium profectus est carnalia vitia relinquere et Domino supplicare; unde in veteri lege, quando emebatur mancipium gentile, radebantur ungues ejus et capilli tondebantur (Deut. XII). Quia oportet vanitatem quaque exuere, ut Dei obsequio mancipetur. Hic ab renuntiatione saeculi quibusdam gradibus meritorum ad perfectam et aeternam pervenitur charitatem, quae in summo locata est.

Ad Dominum cum tribularer. (CASS.) Primo, ascendere [Col. 1042B] incipiens, quia multos invenit obsidentes, a linguis eorum petit liberari: secundo, de permistione malorum conqueritur, Hei mihi.

VERS. 2.---Domine, libera, etc. Cum incipit homo ascendere, id est, cum cogitat proficere, contempto saeculo, soli haerens Deo, incipit pati linguas adversantium, id est detrahentium, et (quod gravius) quasi consulendo a salute avertentium: has qui non patitur, nondum proficere conatur. Ascensurus ergo primo contra eas precatur: Domine, libera animam meam a labiis iniquis.

VERS. 3.---Quid detur tibi, etc. (CASS.) More nimis cogitantis haesitat, et quaerit remedium. Quid tibi detur, aut quid apponatur? Duo verba posuit, dari et apponi; sagittae dantur in arma, carbones [Col. 1042C] apponuntur quasi in consolationem.

VERS. 4.---Sagittae. (AUG.) Verbis Dei sagittatur cor, etc., usque ad ut sit purus locus aedificio Dei.

VERS. 5.---Heu mihi. (CASS.) Secundo de incolatu, et permistione malorum conqueritur. Acceptis sagittis et carbonibus, factus triticum, nondum est in horreo, sed in area ubi multa palea premitur; videns ergo multa mala, quae ante non viderat clamat: Hei mihi. Nulli homini apparent mali, nisi factus sit bonus; Cum enim crevit herba, et fructum fecit, apparuerunt zizania. Prolongatus. Etsi breve tempus, desiderio nimis longum videtur. Cedar. (ID.) Filius Ismaelis, unde Saraceni descenderunt, qui verius ab Agar dicerentur Agareni: sed a Sara, digniori et libera sibi nomen vindicaverunt, quorum uterque in [Col. 1042D] tabernaculis legitur habitasse. Tabernacula Ismael recte Cedar dicta sunt: Cedar ad Ismael pertinet. (AUG.) Isaac ergo, etc., usque ad si nunc mali a bonis non possunt separari, ferendi sunt.



PSALMUS CXX.

VERS. 1.---Canticum graduum. (CASS.) Secundus gradus petere divinam defensionem, cui nihil posse obviare monstratur. (AUG.) Cui enim de mundo exeunti pericula occurrunt, exposcere debet divinum auxilium, etc., usque ad Talis est iste, qui oculos ad Deum levat. (CASS.) Primo levat oculos et orat: secundo quod oravit affirmat, ostendens virtutem auxilii impetrati.

Levavi oculos. (ID.) Qui quasi inclinatus clamavit, [Col. 1043A] jam respirans, oculos ad intercessores sanctos levat.

VERS. 3.---Neque dormitet. (AUG.) Si dormit in te fides, dormit in te Christus.

(CASS.) Dicitur hoc humana consuetudine; ut quando fessus custos dormitat, furtum patitur.

VERS. 4.---(AUG.) Ecce non dormitabit. Dormitat Christus, etc., usque ad sed ne adhuc putes hoc de aliquo hominum, subdit, Dominus custodit.

Qui custodit Israel. (AUG.) Qui non potest videre faciem, etc., usque ad et huic non dormit Christus.

VERS. 5.---Dominus custodit. (CASS.) Secunda pars, ubi quod oraverat affirmat. Et quasi quis quaereret, Quis est ille custos? subdit, Dominus custodit, etc. (AUG.) Non sine causa est, etc., usque ad dilectio Dei scilicet, et proximi.

[Col. 1043B] VERS. 6.---Per diem sol non uret te, neque luna per noctem, etc. (ID.) Deus est sol, etc., usque ad vel luna, id est Ecclesia, non permittet uri nocte tribulationis. (HIER.) Vel per diem accipiuntur prospera, etc., usque ad ita nunc in prosperis et in adversis nos servat.

VERS. 7.---Dominus custodiat introitum tuum. (CASS.) Cuncta concludit, bonis initiis bonos exitus adjungat. (AUG.) Dominus custodiat introitum tuum. Intrantes custodit, etc., usque ad jam in aeternum nihil nocebit.



PSALMUS CXXI.

VERS. 1.---Canticum graduum. (CASS.) Tertius gradus. Magnum gaudium; in Ecclesia pura mente versari, atque digne Deo in hac peregrinatione militare: unde suspiramus ad coelestem Jerusalem, ad [Col. 1043C] quam duabus alis dilectionis levamur.

Laetatus sum in his, etc. Primo gaudet se monitum ire ad Jerusalem, ubi sancti securi et cum Domino judicabunt. Secundo, ascensurus optat abundantiam pacis: Rogate quae ad pacem, etc.

VERS. 4.---Testimonium Israel. (AUG.) Id est, in quibus cognoscitur quod vere sunt Israel. Quando enim grana sunt cum paleis, totum palea putatur; sed cum separabuntur, tunc erit testimonium Israel.

VERS. 5.---Sedes. (ID.) Id est justi, in quibus Deus sedet, etc., usque ad caveant ergo sibi omnes interrogandi.

VERS. 6.---Rogate. (CASS.) Secunda pars, ubi loquitur ad judices, optans eis abundantiam pacis, quam amore fratrum praedicavit. Diligentibus. [Col. 1043D] (AUG.) Qui amat in alio bonum, quod ipse non potest habere, imputatur ei quasi haberet; unde: Si charitas non habet quod det, det calicem aquae; et tantum imputatur ei quantum Zachaeo multa (Matth. X). Impar facultas, sed non impar charitas.

VERS. 7.---Fiat pax. (ID.) Charitas est virtus fortis ut mors, etc., usque ad subdit: Propter fratres meos.

In turribus. (ID.) Id est in excelsis tuis. Pauci sunt judices, sed multi ad singulos pertinebunt, quos recipient in aeterna tabernacula, et tunc erit abundantia in turribus; Deus autem est tota eorum abundantia, tam recipientium quam receptorum.

VERS. 9.---Propter domum Domini Dei. Vel sic legas [Col. 1044A] ut hic versus sit expositio praecedentis. Quasi, loquebar pacem de te, propter proximos et fratres, scilicet: Quaesivi bona tibi propter domum Domini Dei nostri. Sententia horum verborum non mutatur. Tibi. O tu, coelestis Jerusalem, quia domus Dei es, et ita in hoc quod te diligo, Deum diligo.



PSALMUS CXXII.

Canticum graduum. (CASS.) Quartus gradus, inter quaslibet angustias constanter de Domino esse praesumendum, donec misertus exaudiat. Qui supra ad montes, nunc ad Deum oculos levat.

VERS. 1.---Ad te levavi. (ID.) Primo vox tribulatorum Deum respicientium, non ad alia patrocinia; secundo, precatur misericordiam contra insultantes. (AUG.) Ad te levavi. Quo levaret, nisi quo ascendens [Col. 1044B] tendebat? non se attendit iste, ut superbus, qui sibi placet: nam qui sibi displicet, hic talis Deo placet; et cui Deus placet, ipse sibi displicet. Levavi. Ascensus ergo est in affectu, etc., usque ad sed qui peregrinatur et desiderat patriam.

VERS. 2.---Ecce sicut oculi, etc. (CASS.) Servus levat oculos in manus Domini, quando eget vel quando vapulat, quia utrumque in Domini potestate. Sicut oculi ancillae. (AUG.) Servus est populus; Dominus, Christus; Ancilla, Ecclesia; domina, Dei virtus, et Dei sapientia. Et si jam filii et amici per gratiam, servi tamen sumus per creaturam, quia omnis creatura Deo servit. (CASS.) Dat similitudinem de servo et ancilla, domino et domina, ne femineus et debilior sexus se exceptum putet.

[Col. 1044C] VERS. 3.---Miserere. (ID.) Secunda pars, ubi precatur misericordiam contra insultantes. Servus qui vapulat, levatis oculis ad Deum, erumpit in necessariam vocem: Miserere.

Repleti sumus. Ut cum dicitur. Quid credis, insane, vides quod credis? Reversus est ne aliquis ab inferis, et retulit tibi quid ibi agitur? Ecce, quod ego amo, video et fruor.



PSALMUS CXXIII.

VERS. 1.---Nisi quia. (CASS.) Primo sancti martyres memores quanta evaserunt, soli misericordiae ascribunt; secundo, gratias agunt, quod liberati.

VERS. 3.---Forte vivos deglutissent nos. Vivunt qui sciunt idolum nihil esse. Mortui sunt, qui illud putant aliquid esse. Ergo mortui absorbentur, qui [Col. 1044D] putant malum faciendum quod faciunt; vivi autem, qui quidem sciunt malum esse quod faciunt, sed persecutione superati in societatem transeunt impiorum, et Deo hujus vitae dulcedinem praeferunt, sicut quidam qui timore mortis idolis sacrificaverunt. (AUG.) Attende etiam quod Petrus, id est Ecclesia, absorbet multos, sed non vivos. Cui dicitur: Macta et manduca. (Act. X.) Nullum enim manducat, id est, membris inserit, nisi mactatum, id est, renuntiantem diabolo. Mactatur ergo in malo, sed vivificatur in bono, qui manducatur a Petro. E contra accidit illi quem deglutit diabolus.

VERS. 4.---Aqua. (AUG.) Peccator populus (et est a similitudine Aegyptiorum): quae aqua torrens fluit [Col. 1045A] cum impetu, sed cito transit; unde subdit: torrentem. ---Forsitan ponunt Latini, ut possunt, pro Graeco dubitationis loco, quod intelligibilius dicitur: putas, pertransit anima nostra? id est, magnitudo periculi vix sinit hoc credi.

VERS. 5.---Aquam intolerabilem. (AUG.) Sine substantia, ut sunt vitia, et peccata, et dulcedo hujus vitae, etc., usque ad prodigumque filium longa necessitate confectum ad patrem reduceret.

VERS. 6.---Benedictus Dominus. (CASS.) Secunda pars, ubi sancti gratias agunt quod liberati et quod laqueus contritus.

VERS. 7.---Anima nostra. (AUG.) Vel, sicut aliquo faciente strepitum magnum, etc., usque ad quae est quasi laqueus. Venantium. (ID.) Venantes sunt [Col. 1045B] persequentes, esca in muscipula, dulcedo hujus vitae. Laqueus contritus. (CASS.) Occisis martyribus, non restat dulcedo vitae, qua possint iterum capi: sed ipsi non simul contriti sunt, imo liberati. Contritus. (ID.) Quasi diceret: quia ferreus erat; non ruptus, ut stupa, tanta fortitudo passionis, tanta potentia liberantis.



PSAMUS CXXIV.

VERS. 1.---Canticum. (CASS.) Sextus gradus, confidentia fidelissimi Christiani solidissimis montibus comparatur, quam habet in Domino, ne zelet felices in hoc saeculo. Qui confidunt. (AUG.) Hic psalmus docet, etc., usque ad qui sunt isti? qualis est ista Jerusalem? breviter describit.

VERS. 2.---Montes in circuitu, id est, angeli, prophetae, [Col. 1045C] apostoli sunt murus ejus: unde Isaias: Et erit in ea murus, et antemurale (Isa. XXVI); sed ne in montibus remaneas, addit, et Dominus in circuitu. Ne ergo sit spes in montibus, sed in vertice montium: unde Isaias: Erit in novissimis diebus mons in vertice (Isa. XXI), etc. Qui confidunt. (CASS.) Primo asserit, etc., usque ad quia et multi sunt, et unum sunt. Mons Sion. (HIER.) Christus, in quo fundata est Ecclesia: Mons ille ad litteram, in fine saeculi commovebitur.

VERS. 3.---Virgam peccatorum. (AUG.) Dominantur enim aliquando propter disciplinam bonorum, sed hoc non semper erit, ut hic aperte dicit propheta: et ideo non deficiunt justi, quia sciunt tempus futurum, quo Christus in claritate sua apparens, congregabit [Col. 1045D] ante se omnes gentes, et dividet eas sicut pastor dividit haedos ab ovibus, ovesque ponet a dextris, haedos a sinistris. Sortem. (CASS.) Id est, justos sorte electos, vel qui sunt sors et haereditas Dei.

VERS. 4.---Benefac, Domine. (ID.) Secunda pars, ubi confirmato populo, precatur quod scit futurum ut bonis prosperitas, malis vindicta veniat.

VERS. 5.---Declinantes autem. (ID.) Pari etiam sententia pereunt, qui declinant jussa principis, et qui opera mala velle contendunt; deficientes, cum cogentibus deficere. Pax super Israel. (AUG.) Uno nomine patria haereditas dicitur quae est Christus. Ipse enim est pax nostra, qui fecit utraque unum, qui pacem supra pacem dabit nobis.



PSALMUS CXXV.
[Col. 1046A]

VERS. 1.---Canticum graduum. (CASS.) Septimus gradus in figura Veteris Testamenti per venturum Christum, reversionem de captivitate, quasi de Babylonia prophetat: unde jam consolatio, et seminatio ut plus metatur. (AUG.) Redempti sanguine Christi et conversi a captivitate, haec cantant, dum peregrini, gementes in via. Sion est Jerusalem in angelis aeterna, in hominibus captiva. In convertendo. (CASS.) Primum magnitudo facti, cum magnitudine gaudii ostenditur: secundo precatur conversionem a captivitate adhuc futura, ibi, Converte, Domine. In convertendo. (AUG.) Vel, cum converterit, etc., usque ad converte, Domine, captivitatem nostram. Sicut. (ID.) Non semper ad similitudinem ponitur, sed [Col. 1046B] ad proprietatem, ut hic; unde etiam dicitur: Fecit ut justus, quod vere est, ita facti fiunt isti sicut consolati, id est, gavisi sunt, ut consolationem accipientes in resurrectione Christi, qui praecessit ut consequamur.

VERS. 2.---Os nostrum. (CASS.) Cordis arcanum, ubi primum gaudia, quae post officio linguae erumpunt. (AUG.) Os nostrum. Cordis, inde procedit malum bonum, quod nos mundat, vel inquinat; unde non: Quod procedit de ore, inquinat (Marc. VII). Non de ore carnis, sed cordis. Non enim si nominas furta et alia mala, immundus es: sed dum cogitas, et si sileas. Inter gentes. (ID.) Non gentes, quia non omnes credunt. Magnificavit, quia vident eos etiam virtutes operari; firmum testimonium ab adversario. [Col. 1046C] (CASS.) Et vere magnificavit, ne dubites de verbis gentium.

VERS. 4.---Converte, Domine. (ID.) Secunda pars. Precatur conversionem, quae futura est, in qua fiet seminatio spe gaudii. (ID.) Aventus Domini redemptione praedicta, precantur iterum peccata sua dimitti. In generali remissione gaudent, et sibi veniam precantur. Converte, Domine, Captivitatem nostram. (ID.) Nulla ad litteram in diebus David, sed sub diabolo mundus captivus, etc., usque ad non ideo desistendum, quia qui seminat in lacrymis. (THEOD.) Austrum Hierosolymam vocat, etc., usque ad ut cogantur, et torrentis instar iter faciant.

VERS. 5.---In lacrymis. (AUG.) Spiritualis seminatio semper in lacrymis, unde: Beati qui lugent. Qui [Col. 1046D] vero seminant in carne, cum laetitia seminant: sed post fletus: quia extrema gaudii luctus occupat. (ID.) Zachaeus, Ecce dimidium, etc., usque ad: Qui dederit calicem aquae frigidae, non perdet mercedem (Matth. X).

VERS. 6.---Euntes. (CASS.) Provectu melioris vitae. Mittentes, ante se praemittentes in illo saeculo. Sua, non de rapina, sed de proprio labore; venientes, ad judicium. Hoc commune omnium, sed ad gaudium non nisi boni veniunt. Et flebant. (AUG.) Quia miseri erant, etc., usque ad optat multos esse aegros.



PSALMUS CXXVI.

VERS. 1.---Canticum graduum Salomonis. (CASS.) Octavus gradus, etc., usque ad et in se lapide angulari Ecclesiam de duobus parietibus Judaeorum et [Col. 1047A] gentium construxit. (AUG.) Hic additur Salomonis, quia is aedificavit templum, in figura pacifici Christi, qui aedificavit Ecclesiam de duobus parietibus. Ne ergo acciperes illum Salomonem, ait, Nisi Dominus aedificaverit. In hoc spes ponenda, sed in nullo hominum: quia et ille Salomon cecidit qui templum aedificavit. (CASS.) Primo, monet quomodo ascendentes se habere debeant, scilicet discant quod aedificatio et custodia non nisi a Deo est. Et exaltatio in futuro non est nisi post humiliationem. Secundo, dicit quae sit haereditas, et quomodo collecta, ibi, Ecce haereditas. Nisi Dominus. (ID.) Quasi diceret: jam venit Jesus, de captivitate reduxit: jam civitas aedificatur Jerusalem; sed discant ascendentes, quod aedificatio et custodia non nisi a Deo, et exaltatio [Col. 1047B] non nisi post humiliationem in futuro; etsi enim laeti de gratia Novi Testamenti, tamen in tanto munere non est praesumendum alicui. Domum. (AUG.) Ad hanc ascendit omnis, qui proficit: cadit ab hac omnis, qui deficit; amando Deum ascendis, amando saeculum cadis. Sunt enim ista cantica amantium, et quodam desiderio sancto flagrantium. Laboraverunt. (ID.) Omnes in hac aedificatione laborant, qui in Ecclesia praedicant verbum Dei. Civitatem. (CASS.) De domo ad civitatem transit, ut nec in singulis, nec in minuta collectione fit praesumptio. Et quamvis domus et civitas secundum metaphoram, quae de diversis inducitur, sint diversa: una tamen est Ecclesia, quam utraque significat.

[Col. 1047C] VERS. 2.---Ante lucem. (AUG.) Si surgitis antequam lux surgat; lux est Christus, post quem surgendum est, non ante; ut ille facit, qui se ei praeponit: volens hic esse altus, ubi ille humilis fuit: ut et filii Zebedaei: sed resurrectio, id est, exaltatio sequitur sessionem, id est humiliationem, ut lux nostra Christus post mortem surrexit altus. Sederitis. Sessio aliquando significat honorem judicandi, hic autem humiliationem. Manducatis panem doloris. (AUG.) Manducat panem doloris, qui gemit in hac peregrinatione, id est, in valle plorationis de afflictione se reficit, dicens: Factae sunt mihi lacrymae meae panes die ac nocte (Psal. XLI). Somnum. (CASS.) Mortem temporalem, in qua secura pausatio.

VERS. 3.---Ecce haereditas. (ID.) Secundo, quae [Col. 1047D] haereditas et quomodo collecta. Quasi diceret, dilecti post somnum surgent. Fructus ventris. (AUG.) Venter Ecclesiae, etc., usque ad quia omnes acquisivit per obedientiam passionis, unde postula a me, et dabo tibi gentes haereditatem tuam (Psal. II).

VERS. 4.---Sicut sagittae. (ID.) Sed unde facta est tanta haereditas, quia potens Dominus, dum fortiter sagittas, apostolos, de arcu sacrae Scripturae excussit, usque ad fines terrae pervenerunt illae excussae, sic sunt autem filii excussorum, quomodo illi excussi. Filii excussorum. (ID.) Filii apostolorum; quibus dictum est, Excutite pulverem de pedibus vestris (Matth. XVIII). Sed ita videntur, etc., usque ad qui manu Dei missi sunt usque ad fines terrae.



PSALMUS CXXVII.
[Col. 1048A]

VERS. 1.---Canticum graduum. (CASS.) Nonus gradus est, ut pacificus caste timeatur, qui solus exaltat, custodit, aedificat. Primo bona timentis enumerat; secundo optat bona timentis. Beati omne qui timent Dominum. Sciendum quatuor esse timores, etc., usque ad de quo hic dicit Propheta: Beati omnes qui timent Dominum.

VERS. 2.---Labores manuum. (ID.) Et nota quod a pluribus coepit dicens: Beati: sed quia omnes unum sunt in Christo singulariter, sequitur, Labores manuum tuarum. (AUG.) Labores fructuum dicit, cum deberet dicere: Fructum laborum; sed quia et labores cum gaudio sumuntur propter spem, et ipsi jucundant, et modo sunt cibus; sed jucundior [Col. 1048B] eorum fructus erit, quando sancti venient cum exsultatione portantes manipulos suos.

VERS. 3.---Uxor tua. (CASS.) Etsi hoc ad litteram accipi posset, etc., usque ad ad Novum Testamentum pertinet. (AUG.) Vel per uxorem intelligitur Ecclesia, et dirigitur sermo ad Christum, cum dicitur tua et tui; nec tamen mutatur vox, vel persona propter unitatem capitis et corporis. Unus enim homo Christus, caput est, et corpus, et in capite quisque fidelium hoc habet.

VERS. 4.---Benedicetur. (CASS.) Ubi benedictio est, omnia bona confluunt ad gaudium suavitatis.

Benedicetur. (ID.) Secunda pars, ubi ex pietate postulat benedici timentes, optat hic bona timenti, quae, scilicet non sunt malis communia.

[Col. 1048C] VERS. 5.---Vel, Dominus. (AUG.) Judaeorum, Ex Sion, etc., usque ad quod non ita possunt.



PSALMUS CXXVIII.

VERS. 1.---Canticum graduum. (CASS.) Decimus gradus, ut qui caste timet, pro eo omnia ferat, quod nunc expedit Ecclesiae inter malos.

Saepe expugnaverunt. (AUG.) Mali, etsi audiunt verbum Dei, etc., usque ad quod tot malos ferant. (CASS.) Ostendens primo quae tulerit, consolatur infirmos. Secundo agit de reprobatione persequentium, ibi, Dominus justus. Saepe expugnaverunt. Quasi: O filii, nolite mirari ad ista, etc., usque ad quia crescit Ecclesia in adversis.

VERS. 2.---Etenim non potuerunt mihi. (AUG.) [Col. 1048D] Scilicet praevalere, ut me traherent in consensum peccati.

VERS. 3.---Supra dorsum. (CASS.) Quod mali nequeunt publice omnibus, occulte singulis tentant suadere, ut qui a facie venientes viderentur a tergo non sentiantur. Prolongaverunt iniquitatem. Alias, longe a me fecerunt injustitiam suam. (AUG.) Qui etsi mali cum bonis in saeculo, si etiam in Ecclesia sint: ne quis tamen putet iniquitatem juxta justitiam, etsi eos porto, tamen longe est a me eorum iniquitas, ne quis ergo timeat mistos sibi malos, qui longe sunt.

Dominus justus. (CASS.) Secunda pars, ubi agit de reprobatione persequentium.

VERS. 4.---Qui oderunt Sion. (ID.) Quam non tantum manifesti persecutores, sed etiam qui ficte [Col. 1049A] intrant, oderunt. Qui enim nolunt observare verbum Dei, oderunt Ecclesiam.

Fiant sicut fenum tectorum. (CASS.) Feno tectorum mali comparantur, etc., usque ad sed in neutro fructus est malis.

(GREG.) Ante omnes herbas arescere scirpus dicitur, etc., usque ad quasi viriditatis speciem amittit, etc.

VERS. 6.---Quod priusquam evellatur. (AUG.) Nondum finiti sunt in judicio Dei, et jam non habent succum viriditatis.

VERS. 8.---Et non dixerunt. (CASS.) Mos inter Hebraeos erat ut viator operantibus benediceret: unde hic dicitur e contrario, quia inaniter operantibus benedictio nulla datur.

[Col. 1049B] Et non dixerunt. Quos non colligent angeli, quibus non praedicaverunt apostoli. Et hoc est quod ait:

(AUG.) Et non dixerunt, etc. Maxime Judaeis, mos erat quibuscunque operantibus dicere: Benedictio Domini super vos. Benediximus vobis in nomine, etc. (CASS.) Bonis benedicunt, non in suo, sed in nomine Domini: a quo omnia, non ab eis.



PSALMUS CXXIX.

VERS. 1.---Canticum graduum. (ID.) Undecimus gradus, etc., usque ad ponitur laeta conclusio cum certitudine veniae, ibi, Speret Israel in Domino.

De profundis. (AUG.) Qui sentit se in profundo, etc., usque ad sicut dicit Scriptura: Peccator, cum venerit [Col. 1049C] in profundum vitiorum, contemnit.

VERS. 3.---Quis sustinebit. (ID.) Quia prope omnis humana vita peccatis circumlatratur, omnisque conscientia suis cogitationibus accusatur. Non est castum cor, quod praesumit de justitia sua. Praesumat ergo de Dei misericordia, Quia apud eum propitiatio, unde subdit:

VERS. 4.---Quia apud te propitiatio est. Quasi: Qua spe clamas? Quia est in te misericordia quod ita ait: Vel ita junge.

(AUG.) Nullus potest sustinere, etc., usque ad una ergo est spes: Quia apud te propitiatio est, etc., Propter legem tuam, (ID.) legem misericordiae sustinui, etc., usque ad et hanc legem dedisti in ipsa necessitate.

[Col. 1049D] VERS. 6.---Matutina. (ID.) Speret vigilia matutina, qui non aliud a Deo quam immortalitatem speret. A custodia matutina, etc., usque ad inde in lege caput et cauda hostiae Domino offerebantur. Speret Israel in Domino. (CASS.) Secunda pars, ubi laeta conclusio: Securus de se, praedicat, ut semper sperent in Domino. Quasi sicut anima speravit, similiter speret Israel.

VERS. 8.---Et ipse redimet Israel ex omnibus iniquitatibus ejus. (ID.) Hic dixit jam quid sit facturus ille, quem dixit misericordem et copiosum.



PSALMUS CXXX.

VERS. 1.---Canticum graduum. (CASS.) Duodecimus gradus est humilitas, quam intus et extra hic [Col. 1050A] se habere ostendit. Ad humilitatem ergo monet.

Domine, non est. (ID.) Primo proponens se humilem, poenam inducit non humili; secundo, suo exemplo ad spem monet. Ostendens ergo se humilem intus et extra, ait. Neque ambulavi. (AUG.) Non fui superbus, nolui quasi in mirabilibus, etc., usque ad: Quanto major es, humilia te in omnibus.

VERS. 2.---Si non humiliter sentiebam. (ID.) Nutritus in lacte (quod est Verbum caro factum ut sic crescerem ad panem angelorum, ad Verbum quod apud Deum, sed non.

Exaltavi, ut haeretici. Qui si utcunque aliquid coeperint, vel visi sunt capere, inde superbiunt; et cum adhuc teneri super matrem sint, et portentur manibus, ut crescant, qui portati fuerunt in utero [Col. 1050B] ut nascerentur: a lacte ante tempus separantur, unde exstinguntur.

Ita retributio. (ID.) Obstringit se maledicto, etc., usque ad sic revelabit Deus quod aliter sapit, quia superbis resistit, humilibus dat gratiam.

Sicut ablactatus est. Sicut enim quinque tempora narrantur, etc., usque ad quia Deus erat homo; sed non mutatus in hominem.

VERS. 3.---Speret Israel. (CASS.) Secunda pars, ubi concludit suo exemplo caeteros monens.



PSALMUS CXXXI.

VERS. 1.---Canticum graduum. (ID.) In tredecimo gradu jam humilis et mansuetus, etc., usque ad unde in Isaia: Super quem requiescet Spiritus meus, [Col. 1050C] nisi super humilem et quietum, et trementem sermones meos?

Memento, Domine, David et omnis. (ID.) Primo ostendens votum aedificandi domum, precatur ut impleat. Secundo, ostendit domum aedificatam, ibi, Ecce audi. Tertio, dicit promissiones Dei factas aedificatae Sion, ibi, Juravit Dominus. Volens ergo aedificare domum Domino, ait in persona totius Christi capitis: O Domine, etc. David. (AUG.) Ad litteram, mansuetus, ut Sauli malum pro malo non redderet.

Sicut juravit et votum vovit. Id est, ut impleat quod promisit: nemo praesumat viribus suis reddere quod vovit. Vovit autem Ecclesia in mansuetudine, ut sit domus Dei, quo nihil gratius potest Deo offerri. Domus autem est, si sua non quaerit, sed de [Col. 1050D] communi gaudet: de propriis fiunt mala, unde ait: Si introiero. Sciebat se proprio impediri, ne fiat locus Dei.

VERS. 3.---Si introiero usque donec inveniam locum Domino. Littera suspenditur, et est aposiopesis, ac si diceret: Si hoc vel illud fecero, nunquam de caetero mihi credatur. Quasi juravit David Domino: Si introiero in tabernaculum domus meae, etc. (CASS.) Vel ex persona Christi ab illo loco: Si introiero in tabernaculum domus meae, scilicet, coelestis habitationis. Tabernaculum est coelestis habitatio. Si ascendero, etc., ad dexteram Patris, ubi lectus, id est requies et finis laborum.

VERS. 4.---Sumnum, requies mortis triduanae, [Col. 1051A] Deinde aliis verbis idem repetit. Et palpebris meis dormitationem. Et requiem temporibus meis donec Ecclesia sancta praedicatione sit fundata. Aposiopesis est quasi, non amplius credatur mihi.

Et palpebris. (AUG.) Est qui non dormit, sed dormitat: modo retrahitur a terrenis, modo illo revolvitur, crebro inclinat caput.

VERS. 5.---Et requiem. A requie temporum somnus venit ad oculos quia dormituris tempora incipiunt. Cum ergo incipit delectare ad peccatum aliquid temporale, gravantur tempora, sed ne des te illi delectationi, et somnus non venit ad oculos, ista cogitatione, si quasi confricans frontem excutis somnum.

Inveniam: (ID.) dicit, quia diu quaesivit.

[Col. 1051B] Locum Domino: in se quaerebat, qui super humilem et quietum requiescit. Locus autem Dei est, si suas deserit res; vel saltem, si se non amat, sed Deum.

Tabernaculum. (ID.) Adhuc gemimus. In domo laudabimus, quia gemitus est peregrinantium; laudatio jam in patria commorantium. Deo Jacob. Dicit solvisse, sicut supra dixit promisisse.

VERS. 6.---Ecce audivimus. (CASS. Secunda pars ubi ostenditur aedificata domus, et ubi et precatur qui exaltentur, et ne Judaei sint penitus alieni. Eam in Ephrata, (AUG.) vel eam, etc., usque ad ubi erant vepres idololatriae.

(CASS.) Ecce audi, scilicet Dominum nasciturum in Ephrata Bethlehem, ubi natus est Dominus: auditum [Col. 1051C] est nasci in Bethlehem, sed propter fidem gentium in campis sylvae compertus est.

VERS. 7.---Introibimus. (AUG.) Nos quoque perseverando in militia nostra tamen introivimus (vel introibimus) in tabernaculum ejus, Dei Jacob: ad hanc domum pertinet, qui aliis tanquam vivis lapidibus charitate compaginatus est. Intrat ergo qui diligit, et qui intrat, domus Dei efficitur. In loco. Domus Dei est, ubi debet adorari: praeter quam non audit Deus ad vitam aeternam. Ille ad domum pertinet, qui est charitate compaginatus aliis. Vel locus in quo stant pedes domus Domini, Christus est, in quo perseverant.

VERS. 8.---Surge. (ID.) Et dicitur, qui dicit, Dormivi conturbatus: Surge a morte, in requiem [Col. 1051D] tuam, ut jam non conturberis, quia mors ultra non dominabitur.

VERS. 9.---Sacerdotes. (ID.) Accipit eosdem sacerdotes et sanctos, scilicet omnes fideles. Vel, per sacerdotes, significat praelatos Ecclesiae; per sanctos, subjectos fideles. Arcam ergo, quam surgere precatus erat, per partes Ecclesiae distinguit.

Sacerdotes, ut in Veteri Testamento sacerdotes diversis ornamentis, ita evangelici sacerdotes diversis virtutibus adornantur: haec sunt ornamenta, quae Deus exigit. Quae enim legales pontifices in vestibus gestabant, illa evangelici sacerdotes in cordibus habere debent.

VERS. 10.---Propter David servum. (CASS.) Memento: [Col. 1052A] Et bene dico propter David, quia juravit Dominus David.

Propter: deinde ex persona ipsius David rogantis Deum Patrem.

(AUG.) Quia enim Christus a Judaeis faciem avertit ad gentes, rogatur Pater propter reliquias, ut salvae fiant, quod in apostolis et in aliis multis impletum est. Et ait: propter David, ac si diceret: Mei etiam memento, ut propter me Judaeos funditus non repellas.

VERS. 11.---Juravit. (CASS.) Tertia pars, ubi dicit promissiones Dei factas aedificatae Sion, id est Ecclesiae. Et loquitur David in sua vel in totius Christi persona. Et non frustrabitur (alias) non poenitebit. (AUG.) Poeniteri dicitur Deus, etc., usque ad in [Col. 1052B] enim facis quia erraveras: ille facit, et liberat. De fructu ventris tui. Poterat dicere ex fructu femoris tui, etc., usque ad quia quos David temporaliter rexit, Christus spiritualiter.

VERS. 12.---Si custodierint. (ID.) Meritum videntur facere, etc., usque ad hoc non mutatur. Et filii eorum. (CASS.) Si custodierint testamentum. Sedebunt super sedem tuam, id est, participes erunt tuae beatitudinis: Ut sicut es regiae potestatis, ita et ipsi, pro modo suo, et hoc, Usque in saeculum saeculi, id est in aeternum.

VERS. 14.---Haec requies mea. (ID.) Sic amat nos Deus, ut dicat se requiescere, si nos requiescimus in illo.

VERS. 15.---Viduam. (ID.) Vidua est anima, [Col. 1052C] quae se intelligit desertam omni auxilio, nisi solius Dei. Panibus. Deus est panis, qui in carne se lac fecit.

VERS. 16.---Sacerdotes ejus. Vel distinguendum inter sacerdotes et sanctos, sicut supra. Et est, Sacerdotes ejus, id est, praelatos, Induam salutari, id est Christo, id est, ut honesti sint ad docendum. Et sancti, id est subditi. Exsultatione exsultabunt de Christo.

Exsultatione exsultabunt. (ID.) Quia induti sunt salutari, etc., usque ad qui habitat in eo, ergo, secure exaltavit.

VERS. 17.---Cornu David, paravi lucernam Christo. (ID.) Ecclesiae altitudo spiritualis, etc., usque ad ante Christi mortem et resurrectionem.

[Col. 1052D] VERS. 18.---Induam confusione, etc. (CASS.) Hoc faciet Filius, cui omne judicium datum. Sed nota Patrem, qui hic loquitur, facere quod Filius facit.



PSALMUS CXXXII.

VERS. 1.---Canticum graduum. (ID.) Quartus decimus gradus: Charitas quae facit fratres habitare in unum, unde benedictio et vita. Ecce quam bonum. Et est hic psalmus atomus, etc., usque ad hic ergo vir justus de cohabitatione fratrum exsultans ait: Ecce quam. Ecce quam. (AUG.) Iste versus toto orbe notissimus, ut tuba Spiritus Sancti divisos congregavit: monasteria plurima peperit. (CASS.) Ecce. Quasi plus ostensione, quam lingua explicetur. Habitare in [Col. 1053A] unum. (AUG.) Hoc de omnibus Christianis, sed proprie convenit monasteriis, a quibus tamen ad caeteros benedictio descendit, ut etiam illis fratribus de Judaea, de quibus dicitur. Erat illis cor unum, et anima una.

VERS. 2.---Sicut unguentum. (THEOD.) Oleum sacerdotale, etc., usque ad perfectae virtutis odorem perficit. Barbam. (AUG.) Ecce determinatio, id est in apostolos et alios primitivos sanctos, qui primo fide certaverunt, sed vinci non potuerunt, quia jam caput passum praecesserunt. Aaron. Sacerdos, qui se ipsum obtulit, etc., usque ad sed vinci non potuerunt. Ab illis. In oram. (CASS.) Vel per oram, quae est finis vestis, etc., usque ad subditos usque concordiae utilitas pervenit.

VERS. 3.---Sicut ros. (ID.) Ros tenuis aqua, unde terra germinat, et significat gratiam, qua peccatores convertuntur. Hermon. (AUG.) ad litteram mons trans Jordanem, etc., usque ad caeteri assumuntur, qui in unum corde sunt.



PSALMUS CXXXIII.

VERS. 1.---Canticum graduum. (CASS.) Quintus decimus gradus: Charitas saeculi. Et est hic tertius psalmus de charitate Dei, de qua hic agit, sicut supra de charitate proximi. Non quod alia gratia sit qua diligitur Deus, et alia qua proximus. Sed quia diversos actus habet gratia, et diversa diliguntur ea. Monet ergo ad diligendum Deum. Primo, invitat pluraliter benedicere Deum; secundo, optat benedici, ibi, Benedicat.

Ecce, demonstrantis est. Et quibus faciat hanc demonstrationem, determinat, vos servi Domini.

Statis. Servorum est, non sedere in domo domini. Vel, de eisdem intelligitur: Et per domum, intelligitur Ecclesia, per atria, latitudo charitatis. In charitate enim, quae extenditur usque ad inimicos, latitudo est, in odio angustia. Quasi diceret, vos benedicite, qui statis, id est perseveratis, In domo Domini, id est in Ecclesiis; et qui statis, In atriis domus Dei nostri, id est in latitudine charitatis, ubi nullus angustiatur.

VERS. 2.---Extollite manus vestras. Sicut Moyses manus suas levavit pugnante populo Israel contra Amalec, Extollite dico, in sancta: ut intentione aeternum bonum operemini, aliter enim non valet.

[Col. 1053D] Benedicat te Dominus. Secunda pars, ubi optat benedici fideles. Quasi diceret, benedicite, et ut hoc possitis, Benedicat te Dominus, benedictione quae est ex Sion. Qui potest, quia ipse est, qui fecit coelum et terram. (CASS.) Benedicat. Supra hortatur plures benedicere Deum, ipse vero unum benedicit tantum, quia, etsi plures sint, tamen in unum sunt, et unitati convenit benedictio. Unde unus in piscina sanabatur, qui prior descendebat. Esto ergo in uno, et ad te perveniet benedictio.



PSALMUS CXXXIV.

VERS. 1.---Alleluia. (CASS.) Post gradus, qui ducunt ad aeternitatem componitur alleluia, ut Ecclesia fruatur laudibus Dei cui tale munus paratum est. [Col. 1054A] Laudate. Primo demonstrativa oratione monet, etc., usque ad qui et quare laudare debeant subdit: Laudate, servi.

VERS. 3.---Laudate Dominum, etc. (AUG.) Si omnia laudantur, quia bona, etc., usque ad in quibus totum semen Israel intelligitur, tota Ecclesia cogitatur.

Psallite nomini ejus, id est, laudate eum, eo quod id fecit, quod res sui nominis exigit, cum se incarnatum dedit hominibus gustari.

VERS. 4.---Jacob. (ID.) Luctator interpretatur, et significat illos qui contra spirituales nequitias luctantur. Israel in possessionem. Ad litteram. Caeteras gentes sub angelis custodiendas Dominus posuit: Jacob sibi elegit, quem ut agrum coleret, seminaret, possideret, servaret.

[Col. 1054B] VERS. 6.---Omnia quaecunque. (ID.) Quasi diceret: Magnus est in essentia, magnus in operibus, etc., usque ad sed spiritus hominis ignoratur, unde ecce dicitur.

VERS. 7.---Qui producit ventos de thesauris suis. Qui percussit primogenita. (ID.) Fides unde incipimus, qua viva proficit homo in melius, Aegyptus afflictio: quicunque ergo affligit Ecclesiam, et scandala facit, etsi Christianus dicitur, perdit fidem.

Ab extremo. Sive ab imo terrae, sive a circumdatione finium terrae. Fulgura et pluviam. Fulgur terrorem, pluvia gaudium facit. Qui ergo terruit fulgure, reficit pluvia.

VERS. 8.---Qui percussit. (ID.) Hoc in hominibus fecit propter poculum suum. Si dixit quae amares, [Col. 1054C] audi et quae timeas. Ab homine usque ad pecus. (CASS.) Hoc saepe repetit, etc., usque ad quae destruit in prudentibus et idiotis.

VERS. 10.---Reges fortes. (ID.) Mundi spiritus: qui sunt occisi, dum nequeunt in nobis quod volunt.

VERS. 11.---Sehon regem Amorrhaeorum, etc. Hoc sub Moyse factum: de hoc in libro Numeri legitur, quod cum prohiberent filios Israel per fines suos transire, percussi sunt ab eo, et possedit populus Israel terram eorum.

Chanaan. (ID.) Humiliatio, mala, scilicet, quando ab honore sancti decidunt.

VERS. 12.---Et dedit terram eorum haereditatem. (ID.) Id est, coelestem beatitudinem, quam [Col. 1054D] daemones per superbiam deseruerunt, dedit fidelibus. Haec est vera terra promissionis, quae verius dicitur haereditas, quae in pace est, quam illa actualis, quam saepe amiserunt filii Israel. Haereditatem Israel. (AUG.) Haereditas, sunt gentes Israel, fidelis scilicet populi, quem pascunt tribulatione, docentes patientiam, vel quas Israel excolit conformando sibi.

VERS. 13.---In generationem et generationem. (ID.) Generatio una est, qua renascimur per baptismum, altera qua resurgemus: non est oblitus Deus in hac vocare, in illa coronare.

VERS. 14.---Quia judicabit. (CASS.) Causa laudis, quia vidit Dominus populum cui tot fecit, prophetas [Col. 1055A] misit, post et Filium. Sed quia duri fuerunt, judicabit eos in futuro, et in servis, id est, fidelibus, consolabitur, cum praemia aeterna restituet. Ecce gradatio laudis ad judicium perducta est. (AUG.) Vel, ita. Ideo de praesenti, etc., usque ad videant, et qui vident, caeci fiant.

VERS. 15.---Simulacra. (CASS.) Secunda pars: postquam laudibus se Dei explevit, idolorum cultores irridendo redarguit, quia perfecta laus veritatis est destruere falsitatem, supra fuerunt eadem dicta, sed repetita verecundiam augent.

VERS. 16.---Os habent et non loquentur. (AUG.) Illa exteriora artifex potuit facere; sed non spiritum dare, nec auditum auribus, nec lucem oculis, nec vocem ori.

[Col. 1055B] VERS. 18.---Similes illis fiant. (ID.) Haec scientes irrident idola, etc., usque ad nec sentiunt bonum odorem Christi.

VERS. 19.---Domus Israel benedicite. (CASS.) Haec est tertia pars, ubi post irrisa idola, laudes Dei celebrare monet omnes ordines: quasi dicat: Cultores idolorum similes illis fiant. Sed vos, qui estis domus Israel. Domus Aaron benedicite. (AUG.) Praepositi sunt domus Aaron: ministri, domus Levi, populi omnes qui timent; omnes generaliter sunt domus Israel, omnes una voce dicamus: Benedictus.

VERS. 21.---Benedictus Dominus. (ID.) Vel juxta interpretationem nominum, etc., usque ad ubi videbimus eum in aeterna pace.



PSALMUS CXXXV.

VERS. 1.---Alleluia. (AUG.) Psalmus iste laudem Dei continet, ubi etsi multa in laude Dei dicantur, maxime tamen hic misericordia Dei commendatur. (CASS.) Diversa initia versuum, etc., usque ad ita praesto est divina praesentia si pure cantatur. Confitemini Domino. (ID.) Primo, magnificentiam Dei et totius orbis conditionem exponit. Secundo dicit quae in Aegypto et gente Judaeorum fecit in figuram nostri, ibi, Qui percussit. Tertio, agit de Christianis, ibi, et dedit terram eorum haereditatem. Confitemini Domino. (AUG.) Modo laudemus, etc., usque ad per misericordiam beatitudo aeterna est.

VERS. 2.---Confitemini Deo deorum. Deos dicit homines, ad quos sermo Dei factus est in alio psalmo, ubi ait, Ego dixi, Dii estis et filii Excelsi, [Col. 1055D] etc. Et non ideo dicuntur dii, quod omnes sint boni: si enim omnes boni essent, non diceret in eodem psalmo: in medio autem deos dijudicat, id est discernit, de quibus etiam subdit: Confitemini Domino dominorum.

VERS. 3.---Qui facit mirabilia. (ID.) Sicut in fine ubique ponitur, etc., usque ad ideo confitemini, quoniam in aeternum misericordia ejus.

VERS. 4.---Mirabilia magna solus. (ID.) Quia et quaedam per homines vel angelos facit, et quaedam magna ipse solus, quae et prius exsequitur.

VERS. 5.---Qui fecit coelos. (ID.) Universam ergo creaturam per se fecit, etc., usque ad unde, Omnia in sapientia fecisti, Deus.

[Col. 1056A] Vel typice, Coelos in intellectu, id est spirituales sanctos, qui non modo credere, sed intelligere divina dedit. Simplices autem qui solam fidem firmam tenent, quasi infra coelos, terra dicuntur, qui quia in baptismo, quem acceperunt, quasi super aquas firma fide consistunt, quasi super aquas terram firmavit.

VERS. 6.---Terram super aquas. (ID.) Sed quo terra gravior ab aquis levioribus portatur, etc., usque ad sic Dominus super puteum sedit, id est juxta.

VERS. 7.---Qui fecit luminaria magna. (ID.) id est dona gratiarum fidelibus suis contulit.

VERS. 9.---Lunam et stellas in potestatem noctis. (CASS.) Aliter etiam dici potest mystice, etc., usque [Col. 1056B] ad ut per haec quaeque minores luceant.

VERS. 10.---Qui percussit Aegyptum. (ID.) Secunda pars, ubi dicit, quae in Aegypto fecit et gente Judaeorum sub figura nostri. Jam incipit, quae per homines, vel per angelos fecit. Cum primogenitis eorum. Primogenita Aegypti percussit, etc., usque ad sed Deus a se excludit.

VERS. 12.---In manu potenti. (ID.) Manus Dei invincibilis actio, quae a brachio venit, id est ab omni potentia singulari.

VERS. 13.---Divisit mare Rubrum in divisiones. (ID.) Ad litteram in divisiones duodecim pro numero tribuum, ut singulae tribus suas vias eundi haberent; typice, sic per vias varias ad Deum de mundo transitur. Per mare Rubrum saeculum accipitur.

[Col. 1056C] VERS. 15.---Et excussit Pharaonem. (ID.) Diabolum, cum ministris excussit, ut pulverem, qui celeriter excutitur. In hac celeritate, et virtus Dei ostenditur, et illae terrenae sordes indicantur, quas solemus excutere. Pharaonem. (ID.) Congrue per Pharaonem diabolus intelligitur: Pharao masculos necat, feminas servat; ita diabolus virtutes praefocat, concupiscentiam nutrit.

VERS. 21.---Et dedit terram eorum haereditatem. (CASS.) Tertia pars, ubi descendit ad Christianos, exponens beneficia eis data, ut sic unum auctorem omnium scias.

VERS. 22.---Israel servo suo. Accipit per Israel servum, Christum, etc., usque ad nullum dedit pretium [Col. 1056D] Aegyptiis.

VERS. 25.---Dat escam. (THEOD.) A singulari Providentia, etc., usque ad in Evangeliis inquit: Respicite volatilia coeli, quae neque serunt, neque congregant in horrea, et Pater vester coelestis pascit illa. Omni carni. (AUG.) Omni generi hominum, Israel et gentium, non sicut manna soli Judaeo.



PSALMUS CXXXVI.

Psalmus David. (CASS.) Tertius psalmus de lamentatione Jerusalem, etc, usque ad hic autem de captivitate facta a Nabuchodonosor. (AUG.) Duae civitates sunt permistae corpore, etc., usque ad qui mente et desiderio sunt cives Jerusalem.

VERS. 1.---Super flumina. (CASS.) Primo, captivandos [Col. 1057A] longe post, etc., usque ad incipit desiderio patriae, dicens: Super flumina, etc. Dum recordaremur, (AUG.) In hostili terra dulcis recordatio patriae, etc., usque ad utrumque de Babylonia est.

VERS. 2.---In salicibus. (ID.) Quae rigantur fluminibus Babylonis, etc., usque ad sed differendo suspendimus. (CASS.) Vis doloris exaggeratur, quando delectatio, qua se solebant consolari, suspenditur.

Quia illic interrogaverunt nos. (BASIL.) Et hinc haud parum emolumenti coeperunt, etc., usque ad ut et cantica nostra audire voluerint.

VERS. 3.---Verba cantionum. (AUG.) Vel, canticorum, ut quid prodest Christus? vel, quae est alia vita? Sed, hic qui pleni sunt malis, non debemus [Col. 1057B] percutere organum, ut sonet, sed suspendere. (ID.) Diabolus astute quaerit ut irrideat, etc., usque ad et constrinxit se juramento, dicens: Si oblitus fuero, etc.

VERS. 4.---Quomodo cantabimus. (ID.) Cavendum est, ne quis timens talibus displicere, affectet amicitias eorum, et incipiat delectari in Babylonia.

VERS. 5.---Dextera mea. (ID.) Quidquid facis pro aeternis, dextera operatur; si et alio intenderis, sinistra se immiscuit; et in ea delectatus quasi in dextera perdis aeterna.

VERS. 6.---Adhaereat. (CASS.) Mutus fiam in laudibus Dei, quod est consolatio fletus et miseriarum. Lingua mea. (AUG.) Canticum Jerusalem, lingua nostra, canticum saeculi, lingua barbara. Mutus est [Col. 1057C] Deo, qui oblitus est Jerusalem.

VERS. 7.---Memor esto. (CASS.) Secunda pars, ubi contra hostes ad Deum fit conversio. Memor esto, in die sequestrationis, ut puniantur. Filiorum Edom. (AUG.) Filii Edom, id est Ideumaei, impedimento fuerunt reaedificantibus Jerusalem; vel, in destructione conjuncti Babylonis, unde dicit, Filia Babylonis misera. Edom moraliter est carnalitas, quae ad illicitos motus nos seducit. Edom. (ID.) Esau omnes carnales; Jacob spirituales; major carnalis homo, minor spiritualis, quia prius quidem animale, postea quod spirituale. Omnes carnales inimici sunt spiritualibus, unde ait: Memor esto, libera nos ab illis. Exinanite. (CASS.) A similitudine [Col. 1057D] cisternae, unde si aqua hauritur, ad fundamentum pervenitur. Sed quid prodest et vitam talibus tollere, quibus in fundamento (qui est Christus) vita aeterna est? dum putant nocere mali, coronas dant.

VERS. 8.---Filia. (AUG.) Per successionem facta est filia Babylonis civitas malorum, sicut Ecclesia; Jerusalem scilicet, civitas bonorum per successionem filia Sion. (CASS.) Filia Babylonis moraliter. Caro est, quae confusionem, etc., usque ad allidunt ad petram Christum, ut confracti dispereant.

VERS. 9.---Beatus qui tenebit. (AUG.) Quam retributionem? ut Babylonia natos in mundo, dum parvi sunt, parentum et saeculi suffocat erroribus: ita qui jam juvenes, data agnitione Dei, parvulos Babylonis [Col. 1058A] elidunt, id est nascentes cupiditates, antequam robur accipiant, sic facilius vincuntur, sed et majores ad petram occidendae sunt.



PSALMUS CXXXVII.

VERS. 1.---Psalmus ipsi David. (CASS.) Captivus, qui fleverat, quasi reaedificata Jerusalem et templo, et quasi concivis illi parti Jerusalem, quae non fuit captiva, id est, angelis, exsultat et laudat primo beneficia sibi data. Ex persona igitur Ecclesiae, quae in superioribus est spe, exspectans ibi esse in re, ait, confitebor.

Confitebor tibi, Domine. Primo, commendat beneficia sibi data: secundo, dicit quomodo haec ad omnes dilatentur, ibi, Confiteantur tibi, Domine, etc. In conspectu. [Col. 1058B] (AUG.) In laudando propono mihi angelos, quibus aequari sicut nunc, ita post, dignitate exspecto. Hi autem in laude Dei nihil aliud proponunt, quam ipsum. In conspectu ergo angelorum, in ea puritate, qua te conspiciunt angeli, ut in te solo sibi acquiescant, ego Psallam tibi.

VERS. 2.---Super misericordia. (ID.) Universae viae Domini misericordia et veritas: Non sunt aliae viae, quibus ad nos venit, Non sunt aliae, quibus ad eum veniamus: has Deo reddamus, misericordiam in subveniendo, veritatem in judicando. Super omne nomen sanctum tuum. (CASS.) Vel super nomen sanctum tuum, cum nobis cultura tua innotuit.

VERS. 3.---In anima. Et quia in anima potest fieri carnalis multiplicatio, addit, virtutem quasi non [Col. 1058C] aliud in anima peto, nisi virtutem.

VERS. 4.---Confiteantur. (ID.) Secunda pars, ubi dicit quomodo haec bona ad omnes sint dilatanda. Quasi meo exemplo: Confiteantur, etc. Omnia verba oris tui. (AUG.) Quae modo ubique revelata sunt, et ad omnes gentes missa, etc., usque ad et ita vellere siccato, audierunt omnia verba, etc.

VERS. 5.---Magna est gloria. (ID.) Si humiles sunt, hoc amant et cantant, nam si se extulerint, timeant quod sequitur. Quoniam excelsus Dominus. Humilia respicit. (CASS.) Non est hic humana conditio, ubi humilis despicitur, superbus respicitur; sed Dominus humiles respicit.

Alta a longe cognoscit. (AUG.) Non hoc agit superbus, etc., usque ad lugentes hunc incolatum, unde [Col. 1058D] subditur.

VERS. 7.---Si ambulavero in medio tribulationis. Aliter non vivificat, nisi in medio tribulationis, unde, Beati qui lugent, vae ridentibus.

Super iram. (ID.) Hoc ipsum, quod irascuntur mihi, tua est in illos animadversio, id est punitio. Est enim eis irasci poena, non tantum culpa. Dum ergo hoc permittis, super omnes vindictae manum extendis.

Dextera tua. Non habet Deus dexteram vel sinistram, sed dextera Dei dicitur felicitas aeterna, sinistra felicitas temporalis. Aliquando ergo non salvat in sinistra sanctos suos, sed semper salvat eos in dextera.

[Col. 1059A] VERS. 8.---Retribuet. (AUG.) Quod ego non possum, etc., usque ad in quo princeps mundi peccatum non invenit, quare occideret.



PSALMUS CXXXVIII.

VERS. 1.---In finem psalmus David. (CASS.) Psalmus profunditate mysteriorum plenus, etc., usque ad in prophetis velatus, in Evangelio manifestus. (AUG.) Loquitur totus Christus, tanquam unus et integer vir, etc., usque ad sicut duo in carne una. Domine, probasti me. (CASS.) Primo, de notitia Dei, etc., usque ad quarto, quomodo mali ei non noceant, ibi, Si occideris, Deus, etc. Domine, probasti. (AUG.) Jam in Jerusalem restitutus, etc., usque ad haec est persona totius humanae naturae revertentis.

[Col. 1059B] VERS. 3.---Intellexisti. (CASS.) Praescientia deitatis hic ostenditur, etc., usque ad quia homo assumptus divinae substantiae non potest aequari. De longe. (AUG.) Cum adhuc in peregrinatione sum, antequam ad patriam veniam, ut filio minori redeunti occurit pater, quia intellexit ejus cogitationes de longinquo, quia apud se dixerat egestare confectus: Surgam et ibo ad patrem meum.

Semitam meam, scilicet malam, qua ivi, patrem deserens.

Et funiculum. (Alias) limitem, quousque perveni: longe quidem ieram, sed tu ibi. Ut deprehensus fugitivus loquitur, sequente se vindicta Dei.

VERS. 4.---Et omnes vias meas: antequam irem eas, et permisisti me in labore ire, ut redirem si [Col. 1059C] nollem laborare, hoc fateor. Quia non est dolus in lingua mea: jam in tua gratia justificati.

VERS. 5.---Novissima mea, quando porcos pavi, Antiqua, quando partem substantiae petii, hoc secundum parabolam. Sed mystice, Antiqua, quando per antiquum peccatum lapsi sumus: Novissima, poena, quando in hanc mortalitatem venimus, quae est ultima, si redire volumus alioquin restat aeterna. Formasti me, ad labores, ad quos omnes nati sumus. Posuisti. (Alias) Gravasti manum, vindicem, gravantem superbum salubriter, ut erigat humilem, in gravata manu.

VERS. 6.---Mirabilis, et incomprehensibilis mihi. Facta est scientia. Non est mihi facile contemplari te, quem superbus reliqui, ut prius erat cum essem apud te, quando dixi, da mihi partem substantiae. [Col. 1059D] Ex me, id est ex peccato meo.

Confortata est, (alias) invaluit. Et non potero attingere ex me. (AUG.) In Exodo legitur Dominum, etc., usque ad te non lateo, cujus limitem vides.

VERS. 7.---Quo ibo a spiritu tuo? (CASS.) Secunda pars, ubi jam deliberat non esse ab eo fugiendum, sed ad eum, ab irato ad placatum, quod erit per ipsum, quo plenus est mundus: Spiritus enim Domini replet omnia. Quo a facie tua fugiam? vertit se hac et illac, quasi quaerens locum fugae.

VERS. 8.---Si ascendero in coelum, tu illic es, etc. (AUG.) Si me extulero, invenio repressorem; si de justitia mea superbiero, Tu ibi es, cujus vere est justitia. Si descendero, peccando venero, Ad infernum, [Col. 1060A] vel in profundum, et nolens confiteri: dicam, quis me videt? Ades, ut vindices. Invenit consilium, sed sic potero fugere iratum.

VERS. 9.---Si sumpsero pennas, duas alas charitatis, quas perdideram.

Pennas. (CASS.) Quae meae potestatis, id est efficaciam deitatis, qua corpus de sepulcro levavit. Has sumpsit diluculo, ante lucem, id est, tempore resurrectionis: et habitavit in extremis maris, hoc est, super saeculi amplissimum finem. Et habitavero in extremis. (AUG.) Mente, in fine saeculi, ut non saeculum amem, sed ejus finem, in quo sit mihi requies. Sed et ipse illuc ducit, unde subdit:

VERS. 10.---Etenim illuc manus tua. Considerans autem longinquitatem viae, subdit:

[Col. 1060B] VERS. 11.---Et dixi, forsitan tenebrae conculcabunt, etc. Abundat iniquitas saeculi, qua pennae charitatis refrigescere possunt. Et quia in nocte desperavi transire mare, nox mihi facta est illuminatio: Venit mulier, sapientia Dei, quae drachmam, ubi est imago regis, id est hominem, perdiderat: accendit de se lucernam, quae de luto est, id est carnem, et nocte illuminata invenit drachmam.

Et dixi. (AUG.) Deliberavi.

Forsitan te. Tenebras dicit illam inferiorem partem rationalis creaturae, contrariam insistentem, scilicet iniquos homines vel carnem, unde timet: Et est, Tenebrae, id est inferior rationalis creatura sinistram tenens viam.

Conculcaverunt me. (ID.) Ita timebam, sed nox [Col. 1060C] facta est illuminatio, in deliciis meis, id est illis qui, prius nox, illuminati erunt in deliciis. Quia te. Peccatores.

VERS. 12.---Non obscurabuntur, etc., et nox, a peccatoribus degentibus. Sicut dies, id est sancti de Judaeis. Sicut tenebrae ejus, ita et lumen, quia quatenus agnoscis, eatenus ignoscit. Sed unde hoc mihi? quia tu possedisti renes meos. Quia tenebrae. (AUG.) Qui non confitetur peccata, suas tenebrat tenebras; sed si confitetur, Deus illuminat. Sicut tenebrae ejus. Nostrae noctis, id est, humanae vitae miseriae, etc., usque ad quem lumen non extollit.

VERS. 13.---Quia tu possedisti renes meos. (ID.) Unde haec differentia tibi? quia interior possessor [Col. 1060D] non solum cor, id est cogitationes tenet, sed et renes, id est delectationes: ut non delectet lux noctis, sed lux sapientiae suae.

VERS. 14.---Confitebor tibi. (CASS.) Tertia pars, ubi dicit, revolanti ad Deum, Deo illuminante, renes possidente, quanta est exsultatio et multiplicatio. Anima mea cognoscet nimis. (AUG.) Jam cognoscit anima mea valde: ante erat mira scientia tua ex me, nec poteram ad eam; sed modo possum, quia noctem illuminasti, renes possedisti, de utero suscepisti, id est, quia venit mihi gratia tua, et illuminavit me.

VERS. 15.---Non est occultatum os meum a te quod fecisti in occulto. (ID.) Os ab osse, non ab ore, etc., usque ad unde Apostolus: Quasi tristes, semper autem [Col. 1061A] gaudentes. (BASIL.) Iterum de praescientia Dei loquitur, aut omnia illius arcana esse dicit, aut aliud quod dicit, opificium videlicet et figurationem. Substantia mea in inferioribus terrae. (AUG.) In carne et tamen os non cedit malis hujus inferioris, etc., usque ad non ergo desperent.

VERS. 16.---Imperfectum meum viderunt oculi tui, et in libro tuo omnes, etc. (ID.) Qui hucusque locutus est ex persona corporis, hic jam loquitur ex persona capitis. Dies formabuntur. (Alias) Per diem errabunt. Dies hic manens adhuc erat Christus, etc., usque ad quia facti apostoli duces et pastores Ecclesiae. Quasi merito ego illos confortavi, etc., usque ad in promissione dictum est Abrahae: Multiplicabo semen tuum sicut stellas coeli et sicut arenam maris.

[Col. 1061B] VERS. 18.---Adhuc sum tecum, etc. Sicut ante mortem, quod putaverunt se tulisse Judaei. Vel, adhuc, id est, ipsa morte, quod non videtur de mortuo. Vel, etsi resurrectio sit signum deitatis, tamen adhuc sum occultus pluribus, tecum, id est, ut tu.

(AUG.) Adhuc sum tecum. Nondum cum ipsis per notitiam, quia nondum agnoscunt, quia non mox post resurrectionem Christum agnoverunt. Vel, toto hoc tempore tecum sum in occulto ad dexteram Patris, antequam reveletur in ea claritate qua venturus est.

VERS. 19.---Si occideris, Deus, peccatores, etc. (CASS.) Quarta pars quomodo a malis non noceatur ei. (AUG.) Si occideris. Subdit quid interea patitur, [Col. 1061C] etc., usque ad in judicio dicet aperte: Amen dico vobis, non novi vos, discedite a me.

VERS. 21.---Nonne qui oderunt te, Domine. Quasi, Si occideris, Nonne qui oderunt te oderam? Illos, et ego occidam.

(AUG.) Quasi haeretici non intelligentes, etc., usque ad quomodo ergo permistione eorum contaminor?

Proba me, Domine. (ID.) Hucusque de haereticis et aliis eos sequentibus ab Ecclesia separatis, nunc etiam agit de malis, vel fictis sibi conjunctis, quos patitur Ecclesia, et gemit. Quasi haeretici se, et alios separant, etc., usque ad tu vero Deus, Proba me et scito.



PSALMUS CXXXIX.

[Col. 1061D] VERS. 1.---In finem Psalmus David. (ID.) Conquestio, gemitus, oratio corporis Christi inter malos constituti, nondum habentis in re, sed in spe bonum, ubi est plena exsultatio. Monet ut contra mala saeculi Deum oremus.

VERS. 2.---Eripe me, Domine, ab homine. (CASS.) Prius proponit, qui hostes, quae mala movent, opponens eis preces. Secundo, dicit quod auxilium habeat contra mala, ibi, Dixi Domino: Tertio, quae sint mala inimicorum aperit, ibi, Caput. Ecclesia ergo inter malos laborans, clamat. A viro iniquo. (AUG.) Iniquus est qui nocet, unde cum dixisset, Ab homine malo, quasi exponens, subjunxit, A viro iniquo.

[Col. 1062A] VERS. 3.---Qui cogitaverunt. (CASS.) Qualiter mali persequuntur exsequitur, impugnant enim bonos tribus modis, scilicet linqua, manu et corde: et de corde praemittit, dicens, Qui cogitaverunt, quasi diceret, Eripe me a populo malorum. (AUG.) Qui etsi in labiis plerumque bona praetendant, tamen cogitaverunt iniquitatem in corde.

VERS. 4.---Acuerunt. Qualiter in lingua persequuntur, ostendit.

Sicut serpentis. (ID.) In serpente est astutia et dolus nocendi: ideo et serpit, non habens pedes, ut non audiatur, cum venit; lenis est ejus tractus, sed non rectus: sic mali serpunt ad nocendum, sub levi tractu habentes occultum venenum, unde subdit, Venenum aspidum sub labiis eorum.

[Col. 1062B] VERS. 5.---Custodi me, Domine. (CASS.) De persecutione, quae fit manu, id est, opere, subdit. Custodi me, quia per multa fallit, quae nequit praecavere.

VERS. 6.---Superbi. (AUG.) Hoc nomine breviter totum corpus diaboli explicavit: inde est quod et justos se dicunt et nolunt confiteri; omnis superbus etiam invidus est, sicut diabolus, qui invidit homini, quod perdidit. Et funes extenderunt in laqueum, etc. Unde Isaias: Vae his qui trahunt peccata sicut vestem longam, quia addunt peccata peccatis, etc., usque ad et mittatur in tenebras exteriores.

VERS. 7.---Dixi Domino. (ID.) Diapsalma. Secunda pars, quod auxilium contra mala, quasi dicat, tot modis mali impugnant, et quod est remedium inter [Col. 1062C] tot et tanta mala?

Dixi Domino: Deus meus. Magna fiducia, etsi omnium Deus, proprie tamen eorum qui eo fruuntur.

Exaudi, Domine, vocem deprecationis meae. (ID.) Vox hominum et anima eorum, etc., usque ad non ut homines Domini, qui emunt saccello, tu sanguine.

VERS. 8.---Virtus salutis meae obumbrasti super caput meum. (ID.) Qui das vires salutis meae, etc., usque ad quantumcunque saeviat hostis.

VERS. 9.---Non tradas me, Domine, a desiderio. (ID.) Diabolus proponit lucrum, etc., usque ad nisi ex tuo desiderio.

VERS. 10.---Caput circuitus. (CASS.) Diapsalma. Tertia pars, ubi dicit, quae sint mala inimicorum. [Col. 1062D] (AUG.) Quasi dicat, Me tegit umbra tua, etc., usque ad vel de assertione superantur. Labor labiorum ipsorum operiet eos. (CASS.) Id est, falsa et mendax assertio eorum, operiet eos, quia de sua falsa assertione superantur.

VERS. 11.---Cadent super eos. (AUG.) Vel carbones ignis in terra, etc., usque ad unde Apostolus: Aliis sumus odor vitae in vitam, aliis odor mortis in mortem (II Cor. II.)

VERS. 12.---Vir linguosus. (ID.) Quisquis vult dirigi, etc., usque ad de exterioribus necessitas, non voluntas. Injustum, etc., in interitu. Quod non fit inopi, qui, si capitur malis, non tamen in interitum; flagellat Deus omnem filium quem recipit. Et licet [Col. 1063A] boni modo sint afflicti, tamen confitebuntur inter gravia, quod laudabilius: Et habitabunt, ideo nil timetur in mundo.

VERS. 14.---Verumtamen. (CASS.) Conclusio psalmi ubi dicit quod si boni liberati sint, et de inimicis vindicati, non tamen sibi dant, sed Deo, unde, et habitabunt cum eo.

Habitabunt cum vultu tuo. Quia Deum, sicut est, videbunt.



PSALMUS CXL.

VERS. 2.---Dirigatur oratio. (CAS.) Oratio sit incensum, etc., usque ad qui in fine poenitet.

Elevatio manuum mearum, etc. (AUG.) Hoc de capite omnes intelligant, etc., usque ad subdit ex voce corporis.

[Col. 1063B] VERS. 3.---Pone, Domine, custodiam. Nota, quod et cordi et ori petit apponi custodiam: duplici munimine opus est, ut nec cogitatio iniqua sapiat, nec prava voluntas in fatua verba erumpat.

Ostium. (AUG.) A similitudine illius qui circumstat ostium, ne intret, vel exeat, cui non licet.

VERS. 4.---Non declines. (CASS.) Quasi: Ad hoc pone ostium ut non excusetur: quod summum vitium dominatur hominibus, unde tardius poenitent; unde in libro regum: Quasi peccatum hariolandi est repugnare, et quasi scelus idololatriae est nolle acquiescere (I Reg. XV).

Ad excusandas excusationes. (ID.) Consuetudo impudentium, ut deprehensi, primum per aliqua falsa excusent, et inde convicti alia quaerunt, tempori [Col. 1063C] vel necessitati vitia imputantes, ne quando veritati cedant.

Non communicabo. (ID.) Vel, combinabor. Combinati dicuntur, quando duo simul ligantur, ut alter alterum impediat, ne sit fuga libera. Non combinabor ad similitudinem carnis. Cum electis. (AUG.) Electi sunt, qui se justificant, caeteros despiciunt, ut Pharisaeus (Luc. XVIII); et peccata defendunt quibusque modis. Cum talibus non vult iste combinari, id est sociari, ne impediatur ab eis.

VERS. 5.---Corripiet me. (CASS.) Secunda pars, ubi fidelis iste jam e contra a justo correctus, spernit falsos laudatores, malis verbo et moribus profuturus, in quo et petit custodiri.

Oleum autem peccatoris, etc. (ID.) Dilectio simulata, [Col. 1063D] quae mentes a rigore veritatis emollit ad noxia.

VERS. 6.---Judices. (AUG.) Potentes, docti, qui de moribus judicant, etc., usque ad quem omnes colunt.

VERS. 7.---Audient. (ID.) Aure obedientiae, non sicut Adam, etc., usque ad maledictioni proximos.

Crassitudo terrae. (ID.) Sunt quae dam contemptibilia unde tamen terra accipit pinguedinem, etc., usque ad qui sunt ossa et firmamentum fidelium vel fidei.

VERS. 8.---Secus infernum. (ID.) Secus infernum dicit, non, in inferno: quia etsi communi sorte moriuntur, non tamen descendunt in infernum ut mali, sed vita aeterna datur illis. Quia ad te, Domine. [Col. 1064A] (CASS.) Dicta fragilitate hominis, ad divina remedia confugit.

Ne auferas a bonis tuis, sed spes mea semper sit in te: et oculi mei semper ad te intendant. Non enim petit iste contra hoc quod sancti volunt, scilicet de saeculo eripi et esse cum Christo.

VERS. 9.---Custodi me a laqueo. Per laqueos et scandala, totius mundi mala breviter notat. Laquei sunt blandi nexus, carnis desideria; sed dum per hos diabolus non proficit, nititur scandalis, quae per inquietos movet.

Vel aliter. Et dicit, statuentes laqueum, persecutores manifestos: operantes autem iniquitatem, consentientes illis dicit, qui timore persecutionis deficiunt. Et est: Ne auferas animam meam, sed [Col. 1064B] potius, Custodi me a laqueo persecutionis, quem statuerunt mihi. (AUG.) Hoc faciunt persecutores, qui escam vitae hujus quasi in muscipula ponunt. Si amat avis hanc escam, in muscipulam cadit: quia timore mortis persecutioni succumbit. Custodi me.

A scandalis operantium iniquitatem. Id est, scandalo eorum qui, consentiendo illis, labuntur, et ita iniquitatem operantur. Quasi dicat: Custodi me a persecutoribus, qui terrent, et lapsis.

VERS. 10.---Cadent in retiaculo. Apta verba comparationi, cum istis non vult combinari.

Cadent de vitio in vitium, sed

Singulariter sum ego donec transeam. Singulariter, id est quia cum pessimis non ambulat. Singulariter. (AUG.) Idem quod dicit, etc., usque ad sic et alii antiqui.

[Col. 1064C] Transeam. Ut viator hujus mundi, qui nulla voluptate capitur.



PSALMUS CXLI.

VERS. 1.---Intellectus David. (CASS.) Psalmus iste quintus est eorum qui nomine orationis intitulantur, ubi non alia dicuntur quam quae in aliis dicta sunt psalmis, sed eadem. (AUG.) Quia autem repetitione hujusmodi communi consulitur infirmitati, non supervacue iterantur, ut repetita melius memoriae commendentur; unde scriptum est in Proverbiis: Thesaurus desiderabilis requiescit in ore sapientis (Prov. XII), quia sapiens, quae audierit, cogitat; retractando ruminat; vir autem stultus glutit illum, [Col. 1064D] id est non cogitat, oblivioni dat; et haec sunt illa munda animalia in lege quae ruminant; ista immunda. David fugiens Saulem in spelunca latuit, de quo tamen hic non agitur, sed de significato. David enim significat Christum. Spelunca vero carnem, vel saeculum, vel sepulcrum. David ergo, Christus, cum membris in saeculo, vel Christus in carne, vel in sepulcro.

VERS. 2.---Voce mea ad Dominum clamavi. Primo ponitur oratio contra mala, secundo agit de fine malorum, ibi: Clamavi ad te, Domine. Monet ergo nos orare. Et in persona totius Christi, quasi de spelunca ad Deum clamantis, ait: Deprecatus sum. (AUG.) Quod dicit clamavi, exponit, deprecatus sum. Quasi dicat: Clamor [Col. 1065A] meus deprecatio est, non murmur, non blasphemia.

VERS. 3.---In conspectu ejus. (AUG.) Dominus redditurus est, in occulto ora; unde in Evangelio: Tu autem cum oraveris, intra in cubiculum tuum, et clauso ostio ora Patrem tuum qui videt in abscondito, etc. (Matth. VI.)

VERS. 4.---Et tu cognovisti. (ID.) Hoc addit, ne audientes, defecit spiritus meus, putarent eum dejectum. Ac si diceret: Si illi putant me dejectum, quia spiritus meus defecit, tu me stantem vides, cujus Spiritus me vivificat.

Semitas. Justitiae, quas illi non vident.

In via. Multae viae, quia multa praecepta: una via, quia omnia ad unum, id est charitatem, rediguntur.

[Col. 1065B] AUG.) In via, secundum votum eorum; juxta viam, secundum veritatem. Christus enim est via, qui non sinit eos laqueum ponere in via, ut non sit nobis quo eamus; sinit tamen ponere juxta viam, ne a via declinemus.

VERS. 5.---Considerabam ad dexteram. (AUG.) Quam mali non videbant; et hoc est, et non erat qui cognosceret. (CASS.) Cum enim pateris omnia, quis novit quid attendas? (AUG.) Qui in dexteram attendit, videt; qui in sinistram, excaecatur. Vel, apostoli non stabant ad dexteram, quia carnali timore dispersi sunt, sed ego perstiti.

Periit fuga. Tam corporis quam mentis. Et non est qui requirat. (CAS.) Quia nulla est consolatio, sed solus ad passionem relictus est. Periit fuga. [Col. 1065C] (AUG.) Circumclusum se dicit. Periit fuga, quia non fugit animo, corpore licet aliquando. Circumclusus non fugit corpore, quia non potest. Fortis non fugit mente, quia non vult. Periit fuga concluso vel forti; fuga quidem, unde dicitur in Evangelio: Videt lupum venientem et fugit (Joan. X). Ubi Dominus mercenarium vituperat. Sed alia est fuga corporis, quam Dominus permittit dicens: Si vos persecuti fuerint in una civitate, fugite in aliam (Matth. X).

Et non est qui requirat animam. Quaeritur anima aut a persecutoribus, aut a dilectoribus. Sic fuga perit duobus modis, et a capto et a forti.

VERS. 6.---Clamavi. (CAS.) Secunda pars ubi agit de fine malorum. Spes mea. Quia te ex omnibus eligo. Portio. Humiliter dicit et communiter portionem [Col. 1065D] sibi esse in terra viventium, cum tota sit sua. Hoc patet ex hoc quod latroni dixit: Hodie mecum eris in paradiso: qui est terra viventium aeternaliter.

VERS. 7.---A persequentibus me. Diabolus enim per vasa sua, id est per filios diffidentiae, agit persecutionem corporis, ut intus fiat cordis ruina.

VERS. 8.---Educ de custodia, etc. (AUG.) Ex persona Ecclesiae loquens, exponit unde liberandus. Alias de carcere. Quia in corruptione (quae est poena corporis) angustiatur: post quas angustias in domo Dei tota vita erit confessio, id est laus Dei; modo impedit carcer confiteri. Hic carcer vel spelunca mundus potest dici, ubi omnia vana: unde rogat [Col. 1066A] educi animam, quae inde multa patitur, etc., usque ad sed corruptio ejus, et tentatio, carcer est.



PSALMUS CXLII.

Psalmus David. Psalmus iste septimus poenitentialum, qui ideo sunt septem, ut eodem numero quo peccavimus, peccata diluamus. (CAS.) Sicut enim in hebdomada mundi hujus peccamus, ita hoc numero psalmorum remedium poenitentiae peccatis opponitur. In quibus psalmis talis est forma, quia a lacrymis incipitur, et in gaudio finis est, ne quis de venia desperet. (AUG.) Sicut Absalom David, sic Judas Christum, falsi fratres corpus ejus; vel illiciti motus et operatio.

VERS. 1.---Domine, exaudi, etc. (CAS.) Primo [Col. 1066B] captat exordium; secundo narrat mala sua, et quid contra egerit, ibi, quia persecutus est; tertio ponitur deprecatio causis confirmata, ibi, velociter exaudi; quarto ponitur laeta conclusio, ibi, spiritus tuus. Monet ad poenitentiam, et orationem, ad orandum. In persona totius Christi dicit: O Domine, etc. In veritate tua. (CAS.) Non est hoc contra humilitatem, quae petebat audiri: sed veritas et justitia Dei est, ne cum rogante disceptet, ne eum qui se damnat judicet; unde subditur: et non intres, non petivit justitiam judicii. (AUG., CAS.) In veritate tua, in tua justitia. Vel justitiam et veritatem dicit, quae parcit poenitentibus, et se damnantes absolvit, et accipit pro eodem veritatem et justitiam. Et est, in veritate tua, et tua justitia, id est secundum justitiam et [Col. 1066C] veritatem quam poenitentibus et se accusantibus indulges.

VERS. 2.---Et non intres in judicium. (AUG.) Intrant in judicium cum Domino, qui suam justitiam constituunt, quod non iste humilis; unde propheta: Quid vultis mecum in judicio contendere? Omnes dereliquistis me, dicit Dominus. Cum servo tuo. Indignum est cum servo, ne dicam cum amico: et si tu dicis amicum, ego servum, fugitivus redeo, pacem quaero, non sum dignus vocari filius tuus.

VERS. 3.---Quia persecutis. (CAS.) Secunda pars, ubi est narratio malorum quae patitur, et quid contra egerit.

VERS. 6.---Memor fui. (AUG.) Hoc dicunt membra, etc., usque ad sed non esse coepisti. Meditatus [Col. 1066D] sum. Quia utique omnia bona sunt, in quo percipit, quia quidquid in se boni est, a Deo est. In factis manuum. Ac si dicat: Quaesivi in opere artificem, et in conditis omnibus conditorem: creatura tua facta est mihi spectaculum.

Memor fui dierum. (CAS.) Recolens iste quod fecit coelum et terram, et quod benefecit antiquis, obliviscitur miseriarum mundi. Et ex his quae Deus fecit se consolatur.

VERS. 7.---Velociter. (CAS.) Tertia pars, ubi ponitur deprecatio causis confirmata. Defecit spiritus. (AUG.) Impleat me tuus Spiritus, quia defecit meus: jam sum pauper spiritu. In quo enim vivit spiritus suus, ille superbus est spiritu suo, et extollitur [Col. 1067A] contra Deum. Unde alibi: Auferes spiritum eorum, et deficient (Psal. CIII). In lacum. Ille descendit in profundum, quia etiam perdit confessionem, ut qui proponit sibi licentiam peccandi sine spe veniae, habenis iniquitatis effusis. Talis non audit Deum dicentem: Convertimini ad me, et ego convertar ad vos (Zach. I).

VERS. 8.---Mane. (CAS.) Post noctem peccatorum. (AUG.) Mane est, cum peccata laxantur. Notam fac mihi viam. Hoc fecit Deus, etc., usque ad perveniemus ad lumen purum, ad Verbum in principio apud Deum. Animam. (CAS). Ut vas ad fontem attuli: imple ergo.

VERS. 10.---Spiritus tuus bonus. (CAS.) Quarta pars, ubi est laeta conclusio. Propter nomen tuum, [Col. 1067B] Domine, vivificabis me in aequitate tua. Gratia Dei hic commendatur: quia non ex meritis, sed ex nomine, quod est Jesus, se vivificatum dicit, sed cum hoc gratia aequitatis miseretur, quia licet Deus omnia gratis faciat, justitiae tamen ejus est supplices justificare, quos daemones videt impetere.



PSALMUS CXLIII.

VERS. 1.---Psalmus David ad Goliam. (CAS.) David, Christus totus, etc., usque ad et sic caput ejus gladio suo inciditur.---David Goliam, Christus occidit diabolum, etc., usque ad unde spiritualiter sequens psalmus, laudatio intitulatur.

Benedictus. (CAS.) Triumphalis psalmus, etc., usque ad precans per eum liberari, ibi, Deus canticum.

[Col. 1067C] Qui docet manus meas. (AUG.) Id est qui per Spiritum sanctum, etc., usque ad quod sequitur. Misericordia mea. (CAS.) Quia prolixum est multis causas explicare, breviter singulis verbis tangit, etc., usque ad quia cum despectu et sub admiratione subditur, Domine, quid est homo quia, etc. (AUG.) Misericordia mea. Quia tu das mihi ut misericors sim, etc., usque ad dimitte ergo, et dimitto; da, et do.

VERS. 3.---Quia reputas eum? (AUG.) Magnum est quod Deus aestimat, et tanti facit, ut pro eo Filium dederit, cui etiam fit panis, qui est panis angelorum: non enim sic aestimat hominem Deus, ut homo, qui charius emit equum quam hominem.

VERS. 4.---Vanitati similis factus est: dies ejus [Col. 1067D] sicut umbra. (ID.) Quando homo conditus est, veritati similis factus est, vanitati peccando. Vana sunt omnia transitoria, comparatione semper manentis veritatis. (CAS.) Vanum est, quod de sua substantia cadens vanescit: ut fumus, ut umbra. Ita et ipse homo tabescit, unde subdit, Dies ejus, id est vita ejus notoria, id est transitoria, sic praeterit sicut umbra.

VERS. 5.---Domine, inclina. (AUG.) Humilis David ex persona Ecclesiae, plenus gratia praesumens de Deo, pugnans hic invocat adjutorium Dei. Quasi, in lucta sumus, sed ne deficiamus. Domine, inclina. (CAS.) Domine. Idem aperit, etc., usque ad et forma Dei formam servi suscepit.

[Col. 1068A] VERS. 7.---Emitte manum. (CAS.) Ad Patrem verba convertit: Emitte manum, id est Christum; de alto ubi cum Patre, ut carnem induat. (AUG.) Vel de secundo adventu agit in persona Ecclesiae. Quasi dicat: Ita fac modo. Emitte manum tuam de alto, id est Christum de caelo ad judicium. Veniet enim Dominus in voce angeli, et in tuba Dei descendet de coelo. Deinde ex persona Ecclesiae subdit: Eripe me, scilicet, per eam manum. Et libera, etc., ut in littera.

VERS. 9.---Deus, canticum novum cantabo tibi. (CAS.) Secunda pars, ubi quasi ille quem precabatur, victor et liberator venerit, ei se cantare in Novo Testamento et Veteri promittit: et ab eo precatur liberari ab his qui beatitudinem putant in terrenis. [Col. 1068B] Canticum. (AUG.) Hoc alio nomine significat legem, quam per quinque lapides significavit.

VERS. 10.---Gladio. (AUG.) Quas superius dixit aquas, ipsum hic dicit gladium; unde et hic subdit quod ibi: Et erue me de manu filiorum alienorum. Maligno. De quo: Lingua eorum gladius acutus (Psal. LVI). Est et benignus gladius, de quo Dominus ait: Non veni pacem mittere, sed gladium (Matth. X). Hic est gladius bis acutus (Apoc. XIX), utroque acumine praepotens, scilicet Veteris et Novi Testamenti, quo omnis putredo a membris Christi abscinditur.

VERS. 12.---Quorum filii. Hic, qui sint alieni, et quae illorum dextera iniquitatis, et qualiter locuti sunt vanitatem, exponit. (AUG.) Felicitatem eorum [Col. 1068C] enumerat, haec est dextera eorum, haec est vanitas, quam loquuntur, dum haec dicunt beatitudinem. (CASS.) Quorum filii. Vel, mystice haec possunt intelligi ab illo loco, etc., usque ad sed novis erroribus pullulaverunt.

Filiae. (CASS.) Quae non habent vires constantiae.

Compositae. Non natura pulchrae, sed ab hominibus compositae. Hae filiae sunt cogitationes vel praedicationes eorum qui non habent veram Ecclesiam, sed similitudinem.

VERS. 13.---Promptuaria. Corda diversis rebus facta: unde pessimas eructationes exhalant, quae fetent.

Ex hoc in illud. Instabiles, quia non habent radicem [Col. 1068D] veritatis.

VERS. 14.---Oves eorum fetosae. Ad litteram, quia vult eos ostendere caducis rebus haerere. Quasi dicat: Peculium eorum fetosum, cum ipsi fide steriles; unde mystice discipuli eorum, hae oves sunt fetosae, quia ipsi alios plures in errore generant. In egressibus. Non in ingressibus, quia totum bonum quod habere videntur, ab eis egreditur cito perituris. Boves. Non labore macri, sed otio pingues, ut his qui affluunt divitiis, cum ipsi sint a veritate jejuni. Vel mystice, boves, magistri terrenis affluunt. Maceriae. Quae de solis saxis in hortis sed vel vineis; nec ipsa ruit illis, ideo prosperi.

(CAS.) Neque transitus, neque clamor, turbidus [Col. 1069A] interrumpit quietem eorum, etc., usque ad quae ducit ad mortem.

VERS. 15.---Beatum. Non inde reprehendit quia his abundant, sed quia pro dextera habent, id est, pro beatitudine: et haec est vanitas quam locuti sunt. His et Abraham, et Isaac, et Jacob, abundavit. Felicitas est sinistra, id est temporalis, mortalis.



PSALMUS CXLIV.

VERS. 1.---Laudatio ipsi David. (CAS.) Breviter continet hic psalmus quae in Scripturis divinis late diffunduntur, etc., usque ad ne quis in ejus laude errare posset:

(AUG.) Spiritu sancto implet Deus sanctos, etc., [Col. 1069B] usque ad ideoque spiritus ejus in servis suis laudet eum, quia laudari se facit.

(CAS.) Ut septem psalmi poenitentiae, sic et septem spiritus, juxta illud sacramentum quod praecepit Dominus Moysi in tabernaculo septem lucernas ponere, perpetuo lumine lucentes.

Exaltabo te. (CAS.) Primo propheta promittit infinitam laudem; secundo, omnes perfecturos Dei laudem novem modis dicit, ibi, Generatio et generatio; tertio, eadem latius explicat, ibi, miserator.

In saeculum saeculi. (CAS.) Qui hic non incipit, in futuro mutus erit.

VERS. 2.---Per singulos dies, etc. (ID.) Qui hic per singulos dies, in aeterno die merebitur laudare continua exsultatione.

[Col. 1069C] (AUG.) Bene dicit nunc per singulos dies, ut, cum venerit unus sine fine dies, eat ex laude in laudem, sicut ex virtute in virtutem. In saeculum et in saeculum saeculi. (CAS.) De qua laude alibi: In saecula saeculorum laudabunt (Psal. XXXVIII), quia semper amabunt quem semper videbunt, qua visione nihil delectabilius.

VERS. 3.---Nimis. (CAS.) Uno verbo dedit cogitare quod non potest capi plene: et ideo nunquam cesses a laudibus.

VERS. 4.---Generatio et generatio. (CAS.) Secundo, omnes perfecturos laudem Dei novem modis promittit. Opera tua. (AUG.) Si in magnitudine deficimus, vel de operibus laudemus operantem, de conditis conditorem, de creaturis creatorem. (CAS.) [Col. 1069D] Novem sunt opera: potentia, magnificentia, sanctitas, mirabilia, virtus, terribilium magnitudo, memoria, justitia, quae post explicabuntur: ex his quasi locis et seminibus omnis laus trahitur, ad quem modum omnia argumenta de paucitate locorum sumuntur. Et potentiam tuam. (AUG.) Non enim opera laudant, nisi ut virtutem operantis annuntient. Sed quidam eloquentes creaturam laudant, creatoris obliti. Sancti vero laudatores, si opera amant, et laudant magis operatorem: et propter haec illum amant. Si in rebus factis sentitur aliqua species, utilitas, virtus, et laudatur magis in illo qui fecit. Si opera laudas, et te qui es Dei opus. Et occurrit illud: Non te laudet os tuum, ne arrogans [Col. 1070A] videaris (Prov. XXVII). Sed non est arrogantia, quia Deum in te, non te laudas.

VERS. 6.---Et virtutem. Si non minaretur, nulla esset correctio; si vero non blandiretur, nulla esset exhortatio. Est itaque amabilis et terribilis. Dicent ergo virtutem disciplinantis et punientis, si praedicant regnum aeternum, non tacent ignem aeternum.

VERS. 7.---Memoriam abundantiae suavitatis tuae eructabunt. (AUG.) Ipse per abundantem suavitatem suam prius memor nostri est, nos vocando, gratia sua nos praeveniendo, inde nos ejus.

Eructabunt dicit, non manducabunt.

(AUG.) Manducat qui discit, eructat qui docet: hoc tamen eructat quod manducat. Haec memoria, quia valde dulcis manducanda est et eructanda. Sic ergo [Col. 1070B] manduca ut eructes.

VERS. 8.---Miserator et misericors. (CAS.) Tertio latius explicat quae secundo breviter proposuit. Quasi: Merito in his laudabunt, quia miserator, etc. Partes laudis ponuntur hic, quae superius, sed non singulae possunt explicari: quis enim opera vel potentiam ejus plene explicaret? (AUG.) Miserator et misericors. Quibus eam veniam dedit. Patiens. His quibus nondum dedit, sed exspectat ut det.

VERS. 9.---(CAS.) Miserationes. Ab operibus incipit, ut miserator dicatur dum cadentes restituit. Misericors, natura, etiam dum creat. Patiens, hoc sumit de secundo loco laudis, scilicet de potentia, quam laudat, non quod terras suspendit, maria coercuit, stellis coelos depinxit, etc., sed quia tolerat [Col. 1070C] peccantes, ut convertantur. Et miserationes ejus. (AUG.) Si enim tollas opera tua mala, et non in te remaneant nisi opera ejus, non te dimittet miseratio ejus: si autem tu non dimittas opera tua, erit ejus severitas in opera tua, cum dicet: Ite, maledicti, in ignem aeternum (Matth. XXV).

VERS. 10.---Confiteantur tibi, Domine, omnia opera tua. (AUG.) Laudent sicut ea quae non habent sensum laudandi, qui sunt materia laudis: quia dum inquiris, invenis magnam vim in eis, quae a Deo.

Et sancti tui. (CAS.) Omne quod est confitetur vel per se, vel per rationales creaturas. Vel sancti, id est, angeli et homines. Hoc de sanctitate: ipsa est enim sanctitas Dei, ut ei sancti debeant confiteri.

[Col. 1070D] VERS. 11.---Gloriam regni. (ID.) De mirabilibus ergo sumitur. Quasi: Quam mirabilis enim qui fecit coelum et terram, et diversis bonis implevit.

VERS. 12.---Ut notam. (ID.) De virtute terribilium hoc sumitur, etc., usque ad cui magnifico nil comparatur.

VERS. 13.---Regnum tuum, etc. (ID.) Laudat de perpetuitate et dominationis effectu. Et sumitur hoc de magnitudine: si magnum est ad tempus imperare, majus est dominationis terminum non habere.

Fidelis Dominus in omnibus. (ID.) De abundanti suavitate hoc sumitur; unde supra: Memoriam abundantiae suavitatis tuae. Fidelis, quia adventus dona complevit. Ad abundantiam quoque pertinet [Col. 1071A] quod allevat ruentes, erigit elisos; unde recordatio suavitatis habetur, et in laudibus ejus eructatur.

VERS. 14.---Qui corruunt. (CAS.) A malis suis, quos omnes allevat Deus. Vel, ab his temporalibus, sicut sancti, ut Job, qui in saeculo aliquid perdunt et abjecti fiunt, decidentes sunt: sed hos omnes confirmat, quia septies cadit justus et resurgit; impii autem infirmantur in malis (Prov. XXIV).

Et erigit omnes elisos. (AUG.) Ad se pertinentes, quia superbis resistit.

VERS. 15.---Oculi omnium in te sperant, Domine. (ID.) De justitia latius agit, ut qui misericordem audit, justum timeat: et justitiae est ut sperantes satiet corporaliter vel spiritualiter. Non semper enim danda est esca, sed in tempore opportuno: [Col. 1071B] multis enim petentibus salubriter differtur. Et tu das escam illorum in tempore opportuno. (ID.) Dat ergo medicus aegro quod convenit, etc., usque ad benedicens Deum in omni tempore.

VERS. 16.---Aperis tu manum. (ID.) Etsi non das aliquando, das tamen opportune: differs quidem, non aufers.

VERS. 17.---Justus. (CAS.) Ipso nomine justitiam aperit, ut manifeste ostendatur hic laus de justitia esse. Viae sunt dispositiones et voluntates, quae omnes justae, etiam si verberat.

Viis suis, et sanctus in omnibus operibus suis. Sciendum quod Viae ad dispositionem pertinent, opera ad effectum: haec secundum nos dividuntur. Sed apud illum, hoc est velle, quod facere: quia [Col. 1071C] ex ejus voluntate res habent esse.

VERS. 18.---Prope est omnibus invocantibus eum. (CAS.) Propitius, qui ubique, et hoc de justitia.

VERS. 19.---Voluntatem timentium se faciet. (ID). Concludit de justitia: aequum est enim et diligentes custodire et peccatores perdere.

VERS. 21.---Laudationem. (CAS.) Expositis omnibus, sequitur brevis conclusio, qua concludit quod non potest explicari.



PSALMUS CXLV.

VERS. 1.---Alleluia. (CAS.) Vox ista, quasi musica salutaris, tanquam harmonia coelestis, quae non solum homines, sed etiam angelos delectat, laudem Dei exprimens. Quae congrue huic psalmo praescribitur, [Col. 1071D] ubi vir justus exhortatur animam ad laudem Dei: quia in adversis aliquando, velit nolit, perturbatur anima. Unde supra: Quare tristis es, anima mea, et quare conturbas me? Sed ut auferat ei perturbationem, suggerit gaudium de spe, si non in re: Spera in Deo, etc. (AUG.) Hac spe erecta anima Deum laudat hic. (CAS.) Primo, sibi quasi omnibus consulit laudare, ne in vanis oretur; et quasi acquiescens consilio, asserit se laudaturum ibi ubi poterit plene. Secundo, alios monet non sperare in homine, ibi: Nolite confidere. Tertio, docet omnem spem in Omnipotente ponendam, ibi: Beatus, etc.

VERS. 2.---Lauda, anima mea, Dominum. Sed [Col. 1072A] quaeritur, a quo, cui hoc consulitur? Si dicitur caro consulere animae, non videtur hoc esse verum, cum a meliori et a digniori soleat inferiori dari consilium: caro autem inferior est anima. Anima enim, licet vituperata quia peccatrix, tamen melior dicitur per naturam corpore laudato in suo genere, quia spiritualis natura praestat corpore, quam movet, regit, sensificat, capit: et ipsa infinita, vicina est substantiae Dei. Sic aurum, vituperatum quia sordidum, praeest plumbo in puritate laudato: sic et malus homo optimo equo. Non datur ergo consilium animae a carne, quamvis domita valde et pacata: quae tamen mortua est propter peccatum. Nec etiam caro mortalis immortali consulit animae, quia semper infra animam est; sed superior pars animae, [Col. 1072B] scilicet mens, quae cogitat sapientiam divinam, illi inhaerens et in illam suspirans, videt quasdam sui partes perturbari motibus saeculi, cupiditate terrenorum ad exteriora rapi: unde ad interiora et superiora revocat eam. Se ergo secundum sensualitatem exhortans dicit: Lauda, anima mea, Dominum. Quid enim tibi placet in hoc saeculo? Divisa per tot saecularium rerum amores, collige te ad auctorem: hic tibi pax et securitas. Deinde respondet anima menti, quasi hic praegravata non valens desistere, ut dignum est. Laudabo in vita. Hic in morte laudabo tenuiter, quia corpus aggravat animam, et terrena inhabitatio sensum deprimit multa cogitantem (Sap. IX); hic spes pascit, vita in futuro.

In vita mea. (CAS.) Cum ei perfecte inhaesero, a [Col. 1072C] quo separari, ut modo fit, mors est: sed spes consolatur, in qua quodammodo vivens laudat.

Quandiu. Non quod aliquando non sit, quia in aeternum erit, et ideo vere diu.

VERS. 3.---Nolite confidere, etc. (CAS.) Secunda pars. Dato consilio et affirmato, ubi plene laudare poterit, quasi longe remotos, et interim dum mala sunt (quibus turbatur anima), monet non sperare in homine, sed in Deo. (AUG.) Vel quasi in fine saeculi mente positus: cito finienda docet non amare pro aeternis; quasi et meo exemplo, nolite confidere, etc. In filiis hominum. (ID.) In uno filio hominis est salus, et in ipso sperate. Non quia filius hominis est, sed quia Filius Dei est. Non propter illud quod suscepit ex te, sed propter illud quod servavit in se.

[Col. 1072D] VERS. 4.---Exibit spiritus ejus, etc. (CAS.) Prius mundat corda prohibendo a noxiis, ut post salutaria intendat monendo salubria.

VERS. 5.---Beatus cujus Deus Jacob. (CAS.) Tertia pars, ubi docet totam spem in Omnipotenti ponendam, quem ex factis describit ut gentilitas tam frequenter convicta quiescat. (AUG.) Remotis noxiis, docet quod salutis est, scilicet in quo sperandum sit. Adjutor ejus spes ejus. (CAS.) Ipsius Jacob sic fuit adjutor, etc., usque ad id est, hujus veri Jacob, sicut illius.

VERS. 6.---Qui fecit coelum et terram. (ID.) Quia et cultoribus daemonum spes est in deo suo, determinat in quo debet esse spes, id est in Christo, et hoc [Col. 1073A] usque in finem psalmi ostendit, describendo eum per omnia. Omnia quae in eis sunt. Ne quem alium putes creatorem, vel minutissimarum rerum existere creatorem.

VERS. 7.---Qui custodit veritatem in saeculum. (CAS.) Christus, qui est veritas, omnis homo mendax. Facit judicium. Haec duo ad justitiam pertinent. Christus judex vindicat patientes propter nomen suum, et dat escam diligentibus se. Injuriam patientibus. (AUG.) Non omnis molestia est injuria. Quod jure pateris non est injuria, ut quod patitur latro et scelerati alii. Aliud ergo est pati injuriam, aliud supplicium. Supplicium enim jure quis patitur, injuria autem juri contraria est.

VERS. 8.---Dominus solvit compeditos. (CAS.) Hoc [Col. 1073B] ad abundantiam suavitatis.

Dominus erigit elisos. Quos diabolus elidit, Dominus erigit.

Diligi justos. (CAS.) Quos locat in aeterna beatitudine.

VERS. 9.---Pupillum et viduam suscipiet. (AUG.) Omnis Ecclesia gentium adventitia est ad patres, non carne, sed imitando, filia.

Pupilli sunt omnes in peregrinatione, quibus est absens pater; et omnis fidelis anima est vidua sponso absente: unde et magis patrem et sponsum desiderant, et hos protegit Deus non visus, sed desideratus.

VERS. 10.---Regnabit Dominus in saecula. (CAS.) Hoc est de magnificentia.

[Col. 1073C] Regnabit in nobis, cum corda nostra erunt in eo firma, quod non modo.



PSALMUS CXLVI.

VERS. 1.---Alleluia. (AUG.) Hic item ait de laude Dei, ubi propheta monet laudare colligentem Israel.

Laudate Dominum. (CAS.) Primo ostendit quos colligat, et quomodo. Secundo, post praedicta, quasi adhuc haerentes et dubios increpat, ostendens unde possint laudare Deum, scilicet si fuerint humiles, ibi, Praecinite.---Laudate Dominum. (AUG.) Hoc dicitur omnibus gentibus. Et quasi quaereremus qualiter laudabimus, laudis causam attulit, quoniam bonus est psalmus. (CAS.) In laude Dei ipse actus est merces quae in futuro erit; ideo laudandus, quia [Col. 1073D] aedificat, sic, quia dispersiones Israel, id est fidelium, de toto mundo in fine saeculi congregabit ad regnum. Et est hic laus de factis mirabilibus. (AUG.) Haec est tota merces laudantium, etc., usque ad modo exerceamur in hac laude bonorum operum.

Deo nostro sit jucunda, etc. Non est satis psallere ad hoc ut laus Deo placeat, sed opus est ut per vitae quoque munditiem illi placeamus.

VERS. 2.---Aedificans Jerusalem Dominus. (AUG.) Vel, accepit Jerusalem generalem Ecclesiam, etc., usque ad quem Pater misit ad captivitatem nostram redimendam pretio sanguinis.

VERS. 3.---Et alligat. A similitudine medici, etc., usque ad et Dominus alligat contritiones. (HIER.) [Col. 1074A] Qualiter Samaritanus ille qui descendebat a Jerusalem in Jericho (Luc. X), quando vidit vulneratum jacentem in itinere, colligavit vulnera ejus. Caeterum de his qui non obtriverunt cor, dicitur per Isaiam: Non est malagma imponere, neque oleum, neque alligaturas (Isa. I, secundum LXX). Alligamenta Dei sunt temporalia sacramenta, quibus interim consolationem habemus; quae tunc detrahentur cum erit perfecta sanitas.

VERS. 4.---Qui numerat multitudinem stellarum, et omnibus eis nomina vocat. (CAS.) Non aliena ut astrologi qui Jovem et Venerem nominant. Vel, typice, de sanctis, quia cuique proprium donum dat; vel, omnes sunt in familiaritate, a similitudine Domini, qui famulorum suorum nomina novit.

[Col. 1074B] VERS. 5.---Sapientiae ejus, etc., (AUG.) Ipsam mensuram, et numerum et pondus, etc., usque ad vide quid sequitur, humilians autem peccat.

VERS. 6.---Humilians autem peccatores. (AUG.) Qui enim reprehendunt intelligibilia, ideo sentiunt terrena, de Deo incorporeo corporaliter cogitantes. Haec facit his qui volunt irridere legem antequam noscant. Quia ergo magnum est proficere ad intelligibilia et spiritualia, simus mansueti, pulsemus et faciamus quod sequitur.

VERS. 7.---Praecinite. Sic pervenietur ad intelligentiam, sic imago Deo reformabitur. Praecinite. (CAS.) Secundo, ex praedictis quasi adhuc haerentes increpat et impellit, ostendens unde possint intelligere, si humiles et non superbi. Quasi: Et ut intelligere [Col. 1074C] valeatis, praecinite, etc.

VERS. 8.---Qui operit coelum. (CAS.) Memorat opera per quae potestas ostenditur. Ad hoc enim quaedam obscura in Scripturis voluit esse, ut haberent servi Dei quid interpretando influerent super aures et corda hominum, excipientium de nubibus Dei saginem laetitiae spiritualis.

Servituti hominum. Praedicatoribus, qui hominibus serviunt. Unde Apostolus ait: Nos autem servos vestros per Jesum Christum (II Cor. IV). Hi seminant spiritualia et recipiunt ab excelsis saeculi fenum et herbam, id est temporalia.

VERS. 9.---Et pullis corvorum. (AUG.) Omnia enim, quae dantur Ecclesiae a divitibus, fenum sunt.

[Col. 1074D] (ID.) Judaei, qui se solos justos, omnes gentes dicebant peccatores. Et vere patres nostri corvi, nos autem non sic remanemus: tamen recte pulli corvorum dicimur et sumus. Corvus non invocat, nos vero dimissi invocamus. (CAS.) Pulli corvorum dicuntur rore vesci et beneficio aetatis, ignorant paternas escas, id est fetores cadaverum: sic filii paganorum innocentes, qui invocant.

VERS. 10.---In tibiis viri. In composito habitu praesumptuosi et audacis. Per virum enim audacem praesumptorem notat. In tibiis notatur incessus incompositus, in tibiis viri. Vel, secundum aliam litteram, in tabernaculis viri, id est in conventiculis haereticorum, beneplacitum erit ei. Nota quod non [Col. 1075A] ait in tabernaculis Dei, sed viri, per hoc designans audaciam haereticorum.

VERS. 11.---Super timentes, etc. (AUG.) Timori spem conjunxit, quia non valet timor sine spe veniae: Judas enim timens, sed desperans, laqueo se suspendit. Qui ergo timet Deum, speret et in eo. Placabis autem si speres in misericordia ejus, atque de caetero ita peccare caveas, ut de praeteritis depreceris ut tibi dimittantur.



PSALMUS CXLVII.

VERS. 12.---Alleluia. Psalmus iste facit amorem futurae Jerusalem. Aggaei et Zachariae dicitur, qui in captivitate reparationem Jerusalem prophetaverunt, quae, ut Jeremias praedixit, post septuaginta annos [Col. 1075B] facta est, id est, post volubilitatem totius temporis, quod septem diebus agitur.

Lauda, Jerusalem. (CASS.) Totus hic psalmus potentiam Dei praedicat. Primo, dicit bona futurae Jerusalem, secundo, dicit quae bona hic dantur sanctis, ibi: Qui emittit. (AUG.) In captivitate adhuc constitutus propheta, etc., usque ad qui audivimus sic ructantem.

VERS. 13.---Confortavit seras portarum tuarum. (AUG.) Nota clausam esse janam januam admissis prudentibus, et exclusis fatuis virginibus, ut nemo jam exeat vel intret. Et congrue post laudis admonitionem subdit de clausis januis: clausa enim janua Jerusalem secure laudat, quia nemo exiit unde doleat; nemo intrat quem timeat, unde sint scandala. scandala.

VERS. 14.---Adipe frumenti. (ID.) Pane qui de coelo [Col. 1075C] descendit: in mundo carne clausus est, sola fide cognitus, tunc videbitur sicut est.

VERS. 15.---Qui emittit eloquium suum. Secunda pars subdit quae munera hic dantur electis, per quae veritas futuri potest agnosci.

Terrae. (AUG.) Ut in terra cognoscatur. Nisi enim mitteret verbum terrae, qua gravamur et impedimur a reditu, ad adipem frumenti satiantem non levaremur. In terra enim, ubi laboramus fessi, languidi, pigri, frigidi, scilicet in eremo, non deserit, sed manna qui emittit eloquium, etc.

Velociter currit. (AUG., CASS.) Vel usque in velocitatem, id est, a Deo, ut sit ipsa velocitas quo electius vel expressius dici non potuit.

Non ait velox verbum, velox sit velocitate, qua [Col. 1075D] plus vel minus participat: sed ipsa velocitate, qua caetera dicuntur velocia, nihil est velocius. Et item quod velox est, ut equus alicui est, non ubique: velocitas vero ipsa ubique est, non est in parte. Ad verbum Dei pertinet non esse in parte, ubique esse per seipsum. Haec est sapientia, quae attingit a fine usque ad finem fortiter, non tamen motu locali, sed immobilitate. Sed et de sapientiae spiritu dicitur, actus mobilis, certus, incoinquinatus; hoc facit velocitas, ut et ubique semper sit, et nusquam inclausa teneatur. Sed quis ista sufficit cogitare? Est tamen spes ad capiendum verbum, quia praedestinavit nos.

VERS. 16.---Qui dat nivem, etc. (AUG.) Terrae. Frigescente enim charitate, etc., usque ad et hos [Col. 1076A] dum vocat ad poenitentiam, nebulam sicut cinerem spargit.

(ID.) Nebulam sicut cinerem spargit, etc. Cinis ad poenitentiam pertinet, etc., usque ad et qui praedestinavit et ad poenitentiam vocavit. Ad litteram: Spargit Deus nivem quasi lanam, nebulam ut cinerem, crystallum facit ut frusta candidi panis. Est enim crystallum species quaedam in modum vitri, sed candida est: dicitur autem esse nix glacie indurata per multos annos, ut resolvi non possit.

Crystallum suam, etc. Id est obstinatos, qui non facile ut nix solvuntur.

VERS. 17.---Mittit sicut bucellas, etc. Alias, ut frusta panis, ut pascant alios, ut praedicent veritatem, quam impugnant. Omnes, unus panis; singuli, [Col. 1076B] frusta; unde: Multi unus panis sumus in Christo (I Cor. X). Paulus crystallum fuit, durus et nitidus: durus, quia persecutus Ecclesiam; nitidus, quia in lege peritus. Hanc autem Deus solvit, et factus est panis, qui veritatem docuit. Sed nisi solvat,

Ante faciem ejus Dei quis sustinebit? Alias, subsistet. (AUG.) Frigus est, qui deserit, non vocat, non infundit gratiam: et quis alius solvet? Nullus. Unde Apostolus: Quis me liberabit de corpore mortis hujus? (Rom. VII.) Quasi dicat: Frigesco, nullus solvit, nisi gratia Dei emittat verbum suum.

VERS. 18.---Emittet verbum suum, et liquefaciet eam. (CASS.) Verbo namque Dei veniente, nec frigus, nec obscuritas, nec duritia desperare potest. Salubriter enim liquefiunt, et fluenta spiritualis beneficii [Col. 1076C] profundunt aliis unde bibant, juxta illud: Omnes sitientes, venite ad aquas (Isa. LV).

VERS. 19.---Jacob . . . Israel. (AUG.) Vel idem significatur per Israel, etc., usque ad quia non fuit missus nisi ad oves quae perierunt domus Israel (Matth. XV).

Judicia sua. (ID.) Judicium incipit a domo Dei, etc., usque ad tres alios psalmos laudis subjungens, ut in hoc opere gratia Trinitatis eluceat.



PSALMUS CXLVIII.

VERS. 1.---Laudate Dominum de coelis. (CASS.) Per paucorum commemorationem universam creaturam hortatur laudare Deum. Sunt quaedam quae [Col. 1076D] habent spiritum laudandi Deum in eo affectu quo placet eis Deus: quaedam non habent intellectum, sed quia ipsa bona sunt in ordine suo, et ad pulchritudinem universalitatis referuntur, per se non laudant, sed ab ipsis per attendentes ea laudatur Deus: et ita quodammodo laudant, quia de illis nascitur in nobis laus Dei, ad quam nos hic monet propheta.

VERS. 5.---Quia ipse dixit, et facta sunt. (CASS.) Hoc contra illos qui dicunt mundum Deo coaeternum; sequitur: Ipse mandavit. Verbo suo, et creata sunt. Prius dixit, facta, postea creata. Facere enim et nos possumus, sed non creare. Ipse ergo solus creat, quod est proprium Deitatis. Laus ex operibus

[Col. 1077A] VERS. 6.---Statuit. Ex potentia omnipotens est, cujus opera non mutantur.

In saeculum et in saeculum saeculi. (CAS.) Et si coelum novum, Deo tamen bene statuta dicuntur, quae novantur per Christum et meliorata permanent. Et est hic laus a potentia.

VERS. 7.---Laudate Dominum. Secunda pars, ubi, enumeratis coelestibus, descendit ad terrestria. Conversus ergo ad illa, tanquam exhortans nos ut eorum consideratione laudemus Deum, quae considerata aperiunt laudem Dei, ait: O vos qui de terra. Omnes abyssi. (AUG.) Profunditates aquarum, etc., usque ad ipsa ergo, id est, nos consideratione eorum hortatur laudare.

VERS. 8.---Quae faciunt verbum ejus. Hoc ideo [Col. 1077B] quia visum fuit quibusdam quod Deus superiora regeret, sed haec inferiora despiceret, sed a casibus regerentur; sed et haec agit Deus, et in his minimis laudatur, et alleluia cantatur.

VERS. 13.---Confessio. (CAS.) Supra dixit prius de coelo, postea de terra; hic de omnibus simul. Et accipit per coelum omnia superiora, et per terram omnia inferiora. (AUG.) Confessio ejus super coelum et terram. Illum omnia confitentur in se vel in aliis; pulchritudo omnium vox est confitentium in attendentibus ea, id est, attendentes laudent eum, et de terrenis et de coelestibus, quo non est aliquid melius.

VERS. 14.---Exaltavit cornu populi sui. (ID.) Ecce quod prophetavit Aggaeus et Zacharias. Modo humile [Col. 1077C] est in tribulationibus cornu populi sui, sed cum venerit Dominus, exaltabitur.



PSALMUS CXLIX.

VERS. 1.---Alleluia. (CAS.) Post omnes creaturas quas in praecedenti psalmo monuit laudare Deum, eo quod ab ipso creatae sunt, hic proprius et specialius Israel invitat ad novum canticum pro novitate sibi facta, quae mirabilior est Dei operatio: haec est sanctificatio Israel, per quam de veteri factus est novus.

Cantate Domino, etc. (CAS.) Primo multis modis monet laudare regem qui eis benevolus et beneficus. Secundo agit de gaudiis sanctorum, ibi, Exsultabunt. (AUG.) Qui vult cantare hoc canticum, diligat aeterna, [Col. 1077D] ut fiat novus. Vetus enim homo vetus canticum cantat de terrenis. Novus homo novum cantat de spiritualibus; canticum scilicet pacis, canticum charitatis et jucunditatis. Quisquis enim sequitur veterem animositatem, non novam charitatem, novum canticum non cantat.

Laus ejus in Ecclesia. (CAS.) Hic ubi et a quibus cantari debeat hoc canticum determinat.

VERS. 2.---In rege suo. (ID.) Id est, in Christo, qui est rex et sacerdos. (AUG.) Ut rex pugnavit pro nobis de cruce, diabolum vincens: ut sacerdos, se pro nobis obtulit, nihil inveniens in hominibus quod pro eis offerret.

VERS. 3.---In choro. (ID.) Quia nulla dispersio, [Col. 1078A] sed charissima unitas; tunc exsultatio erit de tympano et psalterio, non ipsius actus.

VERS. 4.---Quia beneplacitum est Domino. (ID.) In prima conditione rerum legimus omnia placuisse Deo, etc., usque ad vel cum parem angelis faciet.

VERS. 5.---Exsultabunt sancti. (ID.) Secunda pars, ubi agit de gaudiis sanctorum et potestate. Gloria. Est bonorum actuum frequens laudatio, de quibus justi laetantur in cubilibus, id est in conscientia, ideo quia habent tam bonum Dominum, qui dat peccantibus gratiam et in meritis vitam aeternam. Fatuus extra in fabulis hominum laetatur; sanctis hic modus gaudii est, ut ad illum referantur bona qui dedit.

VERS. 6.---Exaltationes. (ID.) Virtus Dei et potentia praedicatur in gloria sanctorum. In cubilibus, [Col. 1078B] in diversis mansionibus est gloria sanctorum. De quibus Dominus. In domo Patris mei mansiones multae sunt. (Joan. XIV.)

In gutture. Qui in corde et in lingua non desinunt laudare eum, a quo aeterna habent.

Gladii. Potestatem verbi Dei accipientes, cum Domino judicabunt, sedentes super duodecim sedes; et tunc vere fiet vindicta et increpatio in populis, tunc reges terrae ligabuntur: unde non sit liberum exire. Et nobiles ferent ferrea vincula, ut gravia ad portandum, et quae non possunt rumpi: et sic fiet judicium conscriptum, id est ab angelis comprobatum. De quo Apostolus: Nescitis quia angelos judicabimus? (I Cor. VI.) Et ne putes solos apostolos judicare, addit, gloria haec, scilicet potestas judicii, est omnibus [Col. 1078C] sanctis ejus, id est perfectis, qui pro Christo omnia terrena reliquerunt.

(AUG.) Exaltationes Dei in gutture. Sic enim laetantur in cubilibus et faucibus, id est in corde et lingua, ut non sibi tribuant quod boni sunt, sed Deo, a quo acceperunt quod sunt, et sperant id quod nondum sunt.

VERS. 8.---Ad alligandos. His vinculis mandatorum et praeceptorum Dei ligantur gentium reges, nobiles saeculi, ab infirmis et contemptibilibus hujus mundi, quos elegit Dominus ut fortia quaeque confunderet; ipsosque implevit Spiritu sancto, et dedit eis frameas bis acutas, ut ad Christi timorem nobilium corda converterent, et saeculari nobilitate [Col. 1078D] contempta, paupertatem eligerent et nobilitatem in Christo. Voluit enim prodesse imperatori de piscatore, non piscatori de imperatore.

(AUG.) Per hos ligat reges et nobiles in vinculis ferreis, ne progrederentur ad illicita.



PSALMUS CL.

VERS. 1.---Laudate Dominum. (CAS.) De laude Dei in sanctis ejus, qui glorificati sine fine laudant. Monetur civitas Dei, scilicet unitas omnium sanctorum, ore et animo cantare. In hoc culmen omnis psalmodia perducitur, quae nuptiali dulcedine cantatur.

Laudate eum in firmamento. (AUG.) Virtus est in [Col. 1079A] firmamento, etc., usque ad qui invicem se honorantes, dant laudem Deo.

(CAS.) Quibus propheta in principio formam conversationis ostendit, jam in illa Jerusalem receptis, dicit in eis laudandum esse Deum, qui omnia dedit. In firmamento, quia morte sua diabolum vicit, et credentes ad coelum perduxit. In virtutibus vel potentatibus, quia omnia subjecta pedibus ejus.

VERS. 2.---Secundum multitudinem magnitudinis ejus. Quomodo hoc, cum magnitudinis ejus non est finis? sed spiritualibus et sanctis dicitur hoc. Et cum non sit finis magnitudinis, secundum eam laudatur Deus, cum sine fine laudetur. Quomodo autem debeat laudari, per similitudines mysticas usque ad finem psalmi dicit: Tuba concrepet regi, psalterium canat [Col. 1079B] Deo: cithara cum reliquis sponso. Tuba enim terribilis, vel in bello sumitur, vel, in adventibus regum apparatur; psalterium a summo, cithara ab imo sonat: haec omnia, humanis actibus comparata, figuraliter ibi dicuntur laudes Dei personare.

VERS. 4.---In chordis et organo. (CAS.) Chordas ponit pro omni instrumento musico, quod chordarum tensione sonat. Organum est quasi turris fistulis diversis fabricata, flatu follium sonans; et ut haec [Col. 1080A] omnia de hominibus acciperes, ad hominis os venit: et exponens quid sit laudare in chordis et organo subdit.

Laudate eum in cymbalis, etc. Cymbala bene sonantia labia nostra sunt quae cordi concinna in laudibus Dei bene sonant, in quibus est similitudo cymbalorum, et harmoniam reddunt, et ideo bene inter musica instrumenta sunt. (CAS.) Cymbala bene tinnientia sunt ex permistis metallis parvissimae phialae, quae acutum sonum reddunt. Sed quia omnia spiritualiter intelligi vult, apto fine concludit:

VERS. 6.---Omnis spiritus, angelicus et humanus, laudet Dominum. Non caro et sanguis, non habitus saeculi: sed quod est in natura rerum sublimius, [Col. 1080B] quod coelestia sapit, aeterna capit. Brevis et perfecta scientia, ut Deum spiritualiter omnia laudent, in his totius musicae perfectio est. Est enim flatus in tuba, pulsus in cithara et in cymbalis, vox in choro. Quibus musicis instrumentis significatur spiritualis harmonia, quae non auribus, sed pura mente advertitur.

(AUG.) Tria sunt genera, etc., usque ad vitae aeternae vox est: Omnis spiritus laudet Dominum.




[Col. 1079]
LIBER PROVERBIORUM Quem Hebraei MISLE [Figure: [Hebrew Text] 2Kb] appellant. (G)*





B. HIERONYMI EPISTOLA ET PROLOGUS DUPLEX DE LIBRIS SALOMONIS.

(Vide inter ejus Opera, tom. I , III et VIII .)



CAPUT PRIMUM.
[Col. 1079C]

VERS. 1.---Parabolae Salomonis. Notandum quod vulgata editio parabolas, quae Hebraice misle [Figure: [Hebrew Text] 2Kb] , Graece paraemias, id est, proverbia dicit; sed satis convenit. Quae enim parabolae (quia occulta sunt) nuncupantur, etiam proverbia jure vocantur: quia talia sunt, quae saepe in ore colloquentium versari ac memoria debent retineri. Etiam proverbia plerumque tam obscura sunt ut parabolae bene dicantur; unde: Haec in proverbiis locutus sum vobis (Joan. VI), etc. Proverbiorum liber, non ut simplices arbitrantur, patentia habet praecepta, sed quasi in terra aurum, in nuce nucleus, in hirsutis castanearum operculis absconditus fructus inquiritur: ita in eis divinus sensus altius est inquirendus. Parabolae [Col. 1079D] Salomonis secundum Hebraicam veritatem translatae ab Eusebio, Hieronymo presbytero petente Chromatio et Heliodoro episcopis; Graece, Latine similitudines; quod vocabulum ideo Salomon huic operi imposuit, ut non juxta litteram intelligamus quae dicit: in quo Dominum parabolice turbis locuturum significat, sicut et nomine suo regno pacifico, regnum Christi et Ecclesiae; de quo: Multiplicabitur [Col. 1080C] ejus imperium, et regni ejus non erit finis. Super solium David, et super regnum ejus sedebit (Luc. I). Sicut templi constructione et dedicatione, aedificationem Ecclesiae in tempore resurrectionis. Ipse etiam Christus filius David, et rex spiritualis Israel, secundum testimonium turbae, quae occurrit ei cum ramis palmarum et laudibus (Matth. XXI). Quid autem utilitatis habeant, in titulo monstratur, cum dicitur: Ad sciendam sapientiam et disciplinam; id est, quomodo recte credere et vivere oporteat, quemque quo intentionem cordis dirigere.

VERS. 2.---Ad intelligenda verba prudentiae. Id est, non solum sapientiam, quam perceperunt, amplectantur, et disciplinae virtutum inserviant, sed etiam verba prudentiae, quibus proficiant, auscultent [Col. 1080D] et solerter intelligant.

VERS. 5.---Audiens sapiens, sapientior. Pulchre a sapientia incipit, quia optione sibi data sapientiam petiit et accepit.

Audiens sapiens, sapientior. Ostendit neminem tam sapientem in hac vita, qui non possit sapientior esse etiam dictis minorum. Audivit regina Saba Salomonem minor majorem, et sapientior rediit. Audivit [Col. 1081A] Moyses socerum multo inferiorem, et sapientior factus est.

Et intelligens. (RAB. in Prov., tom V.) Nemo jactet se de sua scientia, etc., usque ad ad sciendam sapientiam et disciplinam, etc.

VERS. 7.---Timor Domini. (ID.) Duo sunt timores Domini, etc., usque ad Uterque in futuro cessabit, charitas nunquam excidet.

VERS. 8.---Audi, fili mi, disciplinam. (ID.) Hactenus proverbialiter, etc., usque ad apud Hebraeos enim spiritus, qui gratiam praestat, genere feminino dicitur.

VERS. 9.---Addatur gratia. His qui legem Domini servabant, etc., usque ad pro gratia rectae operationis.

Et torques collo tuo, etc. Fulgor perfectae operationis, quae praedicationem (quae per collum procedit,) confirmet indeficienti virtutum connexione.

VERS. 10.---Fili mi. Affectu patris alloquitur filium, blandiens, ne acquiescat peccatoribus.

VERS. 11.---Insidiemur. (RAB.) Vel generaliter de latronibus, qui innocentibus insidias parant. Vel specialiter de illis qui vitae auctorem neci tradiderunt. (STRAB.) Cum generaliter ad omnes qui sanguini insidiantur hoc pertineat, etc., usque ad et se potius praesumendo perimunt.

Insontem frustra. Qui peccatum non fecit, nec inventus est dolus in ore ejus.

VERS. 12.---Deglutiamus eum, sicut infernus viventem. Exstinguamus memoriam virtutum et doctrinae [Col. 1081C] illius, ut etiam inter nos vixisse non memoretur.

VERS. 13.---Omnem pretiosam substantiam reperiemus. Homines, scilicet, quos Christo adhaerentes videbant, quos putabant ab ejus amore et comitatu secernere si eum occiderent, et spoliis talium domos suas replere, id est, eorum animabus sua conventicula.

VERS. 14.---Sortem mitte nobiscum. De latronibus generaliter patet, quia sociis, quos conquirunt, praedae portionem promittunt; sed et Christi persecutores, quoscunque sibi poterant, adjungebant, quos eum sequi videbant, extra synagogam faciebant, id est, sua communione privabant.

VERS. 16.---Ad malum currunt. Non solum quod [Col. 1081D] facturi, sed quod pro factis passuri. Nam quanto ad facinus implendum properant, tanto ad poenam pro facinore tolerandam propinquant.

VERS. 17.---Frustra. (RAB.) Caetera de insidiatoribus Christi specialiter, etc., usque ad in pauperibus enim nihil habet causae.

VERS. 20.---Sapientia. Hucusque persecutiones, quas Christo Judaei intulere; hinc ea, quae per apostolos persecutoribus eisdem post passionem loquitur. Sapientia, id est Christus, loquitur foris, id est in luce palam, ut relicta infantia sint parvuli malitia.

[Col. 1082A] (RAB.) Sapientia quippe Dei Christus est, etc., usque ad cuiquam dicerent.

Foris. (ID.) Aperte, post resurrectionem, etc., usque ad: in platea vocem ejus.

In plateis dat vocem suam, etc. Quae ante paucos docuerat, manifeste replicabat, unde: Quae dico vobis in tenebris, dicite in lucem.

VERS. 21.---In capite turbarum clàmitat, etc. (ID.) Quia etiam principibus, qui ei praevaluisse, ut crucifigeretur, videbantur, reatum homicidii, quod perpetrarant, palam reducebat ad memoriam, eosque ad poenitentiae remedium vocabat.

In foribus portarum urbis. (ID.) Urbs Domini, Ecclesia ex utroque populo adunata, etc., usque ad gratiam suam revocabat; ita ut, sicut Lucas ait: Multa turba sacerdotum obediret fidei (Act. VI).

VERS. 22.---Usquequo. Jam Christum in carne vidistis miracula facientem, quem sprevistis: modo vel resuscitatum a morte diligite, et dimittet quod peccastis.

Parvuli. (RAB.) Parvuli dicuntur sensu tardiores, etc., usque ad quae filius ipse veniens perfectis sensu contulit?

VERS. 23.---Convertimini. Sapientia hortatur converti ad Deum, et profert spiritum.

Ad correctionem. Per apostolos Judaeos corripit, et vel post ascensionem et resurrectionem monet converti.

VERS. 26.---Ego quoque. (ID.) Similiter in psalmo, etc., usque ad quasi nihil contemnerent.

[Col. 1082C] VERS. 27.---Cum irruerit repentina calamitas. Obsidionem Jerusalem subitam et expugnationem totius provinciae a Romanis factam dicit. De qua, Videns civitatem flevit super eam (Luc. XIX).

Quando venerit super vos. (RAB.) Potest haec tota correctio sapientiae, etc., usque ad quod enim sequitur,

VERS. 28.---Mane consurgent et non invenient me, tempus judicii significat, quo alii in vitam, alii in opprobrium resurgent sempiternum.

Invocabunt. Non leguntur Judaei in obsidione Dominum invocasse; etsi qui invocaverunt, quia vere non poenituerunt, exauditi non sunt.

VERS. 29.---Exosam habuerunt. Justus econtra Iniquos, inquit, odio habui, et legem tuam dilexi.

[Col. 1082D] VERS. 31.---Comedent igitur. (ID.) Quia vias meas ingredi noluerunt, etc., usque ad et bene tibi erit.

Suisque consiliis saturabuntur. [a 1Kb] Quibus dicebant, etc., usque ad potest accipi.

VERS. 32.---Aversio. Aversio et prosperitas perdit, cum a timore conditoris aversus animus, ira ejusdem conditoris in his, quae peccat, nihil sustinere videtur adversi. Sed ut Job ait: Ducunt in bonis dies suos, et in puncto ad infernum descendunt.

Parvulorum. Sensu, unde supra, etc., usque ad sed quia avertunt, se interficiunt.

VERS. 33.---Qui autem me audierit, absque terrore [Col. 1083A] requiescet, etc. Potest in hac vita intelligi, et in futura, etc., usque ad resurrectionis quiescet.



CAPUT II.

VERS. 1.---Fili mi. Duo hic notat, sapientiam esse de coelestibus, prudentiam de saecularibus.

Abscondit mandata Dei penes se, etc., usque ad quasi semen secus viam jactatum volucres tollant.

VERS. 2.---Audiat sapientiam. Audit non aure, etc., usque ad hoc est enim quod sequitur:

Inclina cor. Inclina, humilia, munda, etc., usque ad et revelasti ea humilibus.

Si enim sapientiam invocaveris. Invocare, etc., usque ad nec liberum debet abesse arbitrium.

VERS. 4.---Et sicut thesauros. Qui thesauros effodit, [Col. 1083B] etc., usque ad nec quiescat, donec inveniat.

VERS. 5.---Tunc intelliges. Timorem amicabilem, etc., usque ad sed etiam scientiam ipsius divinitatis (quae perpetuo beatum facit) invenies.

VERS. 6.---Quia Dominus dat. Respicit hic versiculus ab hoc quod supra dixerat: Si enim sapientiam invocaveris, etc.

Ideo namque sapientia, etc., usque ad sed a Domino datur.

Ex ore. Aeterna filii nativitate, de qua alibi: Ego ex ore Altissimi prodii, primogenita ante omnem creaturam (Isai. LVIII). Vel, os Domini in sanctis, unde: Os Domini locutum est. Et ex ore ejus scientia nascitur et prudentia, dum Dominus os humanum sanctificat, et suum facit, ut scienter et prudenter loquatur.

[Col. 1083C] VERS. 7.---Custodiet. Ut in quocunque virtutum gradu rectos juvet et simplices. Job simplex et rectus (Job. I); simplex, per innocentiam mansuetudinis, et rectus, per cautelam discretionis: simplex, nullum laedens, imo cunctis proficiens, rectus, a nullo corruptus.

VERS. 12.---A via mala. Ad quam vocant, qui dicunt: Veni nobiscum, insidiemur sanguini, perversa loquitur, qui est auctor hujus persuasionis.

VERS. 13.---Qui relinquunt iter. Pulchre, etc., usque ad finis ejus in tenebris exterioribus.

VERS. 14.---Qui laetantur. Quia per vias tenebrosas ambulant, etc., usque ad noxiamque laetitiam salubri fletu castigarent.

VERS. 16.---Ut eruaris a muliere. Pendet hic versus, [Col. 1083D] etc., usque ad: et ipsi sunt jacula.

VERS. 17.---Et relinquit ducem. Patet et de mente haeretica, etc., usque ad quam se die baptismi servaturam promiserat.

VERS. 18.---Pacti Dei sui, etc. Quod cum viro suo tempore nuptiarum pepigit, Domino teste, quod fidem, scilicet castitatis sibi invicem servarent, vel in baptismo.

Inclinata est enim. Omnis conversatio adulterae ad interitum ducit, etc., usque ad id est, ad spirituum tendit tormenta malignorum.

VERS. 19.---Ad eam non revertentur. Mortem scilicet, non mulierem, etc., usque ad non sibi attribuat, sed gratiae Dei.

[Col. 1084A] VERS. 21.---Qui enim. Hic rectis jungit simplices, etc., usque ad quae cum Christo in coelis regnat, perveniunt.

VERS. 22.---Impii. De illis dicitur specialiter, etc., usque ad de fine bonorum, qui autem me audierit, absque terrore quiescet.



CAPUT III.

Fili mi, ne. Docet misericordiae operibus insistendum, etc., usque ad ornat actibus bonis, quem instruit.

VERS. 2.---Pacem, id est, statum beatitudinis, etc., usque ad longo tempore in pacis quiete viveret.

VERS. 3.---Misericordia et veritas. Ab ore tuo nunquam absit veritas dicenda, nunquam ab opere [Col. 1084B] proximo misericordia impendenda: sic enim fit, ut et te Dei semper prosequatur misericordia, quae deleat peccata; veritas vero, quae compleat promissa.

Circumda eas gutturi tuo. In gutture organum vocis, etc., usque ad nec voci vita contradicat.

VERS. 4.---Et invenies gratiam. Coram Domino, etc., usque ad et proximis exemplum vivendi praebeat.

VERS. 5.---Habe fiduciam in Domino. Ne metuas ob imbecillitatem tuam, etc., usque ad et quod jussit, ut implere valeas, donabit.

Ne sis sapiens. Videtur idem dixisse, etc., usque ad quae sit autem vera hominis sapientia sic ostendit:

VERS. 7.---Time Deum et recede a malo. Quale est illud in Job, etc., usque ad divini timoris memoria [Col. 1084C] coercet.

VERS. 8.---Sanitas quippe erit. In ossibus solida virtutum opera, etc., usque ad unde amplius roborentur, accipient.

VERS. 9.---Honora Dominum de tua substantia. Ut scilicet homines, qui ejus palma sunt, qui ad ejus imaginem facti sunt recreentur.

Et de primitiis omnium. Non solum de substantia pecuniae, etc., usque ad non sibi, sed ei tribuit.

VERS. 10.---Implebuntur horrea tua saturitate. Thesaurizate vobis thesauros in coelo. Si sancti thesauros habent in coelo, etc., usque ad coelesti remuneratione, redditur.

Torcularia redundabunt. Quia interna suavitas aeternorum corda cunctorum fidelium in laude sui [Col. 1084D] conditoris accendit. Hic etenim dicit: Ut edatis, etc.

VERS. 11.---Disciplinam. Sunt qui in prosperis serviunt Domino, etc., usque ad pietatem, quam in tranquillitate videbatur habere, amittat.

VERS. 12.---Quem enim diligit Dominus corripit. Tanto ergo minus, etc., usque ad unde ipse ait: Ego quos amo, arguo et castigo.

VERS. 13.---Beatus homo, etc. Quia positos sub disciplina, etc., usque ad et in futuro ejus visione perfrui.

Et qui affluit prudentia. Bene, cum diceret, etc., usque ad corda sua ad percipiendam ejus amplitudinem laxare.

VERS. 14.---Melior est. Non metuat de correctione [Col. 1085A] inopiae, quisquis opes acquisivit sapientiae, omnibus enim thesauris munus coeleste praecellit.

Primi et purissimi. Quia radix sapientiae timor Domini, hi sunt primi ac purissimi fructus, etc., usque ad a Domino perfectius promittitur.

VERS. 16.---Longitudo dierum in dextera ejus et in sinistra. Visione suae divinitatis, etc., usque ad et in futuro vitam aeternam.

VERS. 17.---Viae ejus. Actiones et doctrinae, etc., usque ad pacis et dilectionis exempla pertinent.

VERS. 18.---Lignum vitae. Sicut in medio paradisi lignum vitae, etc., usque ad praesenti beatificabitur aspectu.

VERS. 19.---Dominus sapientia. Typice, per filium Ecclesiam fidei soliditate locavit, stabilivit coelos [Col. 1085B] prudentia, cum per eum sublimium praedicatorum corda illustravit.

VERS. 20.---Sapientia illius eruperunt abyssi. In diebus Noe, etc., usque ad quaeque minoribus in exemplum monstrent, examinant.

VERS. 21.---Fili mi, ne effluant. Ne disciplina temporali fatigatus, sapientiae, quae tanta est, gratiam perdas, praecave.

VERS. 22.---Et erit vita animae tuae. Habet anima tua vitam cum Deo, si ejus decreta custodieris: quamvis caro disciplina correctionis aut etiam mortis prematur.

Et gratia faucibus tuis. Habet ergo sensus animi fauces suas, etc., usque ad: beatus vir qui sperat in eo.

VERS. 23.---Tunc ambulabis fiducialiter. In via [Col. 1085C] nostra fiducialiter incedimus, etc., usque ad hoc est enim quod sequitur:

Et pes tuus non impinget. Quoniam diligentibus Deum omnia cooperantur in bonum (Rom. VIII).

VERS. 24.---Si dormieris, non timebis, quiesces, et suavis. Patet juxta litteram, etc., usque ad quia Deum ubique protectorem habet et custodem.

VERS. 27.---Noli prohibere benefacere eum qui. Quia supra diligenter legem Domini et consilium observare monuit, et aeternam requiem observantibus promisit: nunc multipliciter, quae observanda sunt, replicat. Primoque ad id, quod intermiserat, rediens, misericordiam proximo exhibendam, et juste, cum illo docet esse vivendum. Deinde et ab inimico cavendum esse praemonet. Noli ergo, inquit, prohibere. [Col. 1085D] Ne audias a Domino cum Pharisaeis: Ipsi non introistis, et eos qui intrabant, prohibuistis (Luc. XI).

VERS. 28.---Ne dicas amico tuo: Vade et revertere, cras dabo. Non solum de eleemosynis, sed de omnibus mandatis Christi, qui ait: Vos amici mei estis, si feceritis (Joan. XV), etc.

VERS. 30.---Non contendas adversus hominem. Non vetat contendere adversus eum qui male facit, ut corrigatur, quia hoc frustra non fit, quod certa necessitas cogit. Imo qui ait: Si peccaverit in te frater tuus, increpa illum (Matth. XVIII), ipse vult, ut errantem, quantum vales, ad viam veritatis reducas.

VERS. 32.---Quia abominatio Domini est omnis [Col. 1086A] illusor. Omnis illusor, inquit; quia illusor est, qui vel verba Dei, quae novit, implere contemnit, vel eadem perverse intelligendo ac docendo corrumpit. Illusor est et ille, qui promissa ejus, quasi prava, despicit, ac iram districtionis, quasi tolerabilem; spernit. Necnon et ille qui proximorum simplicitati improbus insultat. Ideoque omnem hujusmodi illusorem merito divina abominatur justitia. Bene autem subditur:

Et cum simplicibus sermocinatio ejus, quia superbi, dum simplicibus illudunt, prudentiores se illis, quos irrident, judicant. Sed horum prudentia, ut Jacobus ait: terrena est, animalis, diabolica (Jacob. III). Sermocinatio autem Domini cum simplicibus est, quia illos sapientiae secretis illustrat, [Col. 1086B] quos terreni fastus ac duplicitatis nihil habere considerat. Unde ait: Abscondisti haec sapientibus et prudentibus, et revelasti ea parvulis (Luc. X).

VERS. 33.---In domo impii. Ut purpurati divitis, qui in hac vita spiritualibus eguit, et post ad tantam pervenit inopiam, ut nec guttam aquae, quam quaerebat, acciperet, unde: Qui benedixit nos in omni benedictione spirituali in coelestibus in Christo, qui in remuneratione audient: Venite, benedicti, (Matth. XV), etc. Sed ad litteram saepe contingit eos, qui aliena diripiunt, ad ultimum inopia consumi; at illos qui sua largiuntur, etiam bonis abundare terrenis.

VERS. 34.---Illusores. Hos versus Jacobus et Petrus juxta antiquam translationem posuerunt: Quia [Col. 1086C] Deus superbis resistit, humilibus autem dat gratiam (Jacob. IV).



CAPUT IV.

VERS. 1.---Audite, filii. Hinc exhortaturus ad philosophiam, qualiter ipse sapientiam sit a patre edoctus, explicat.

VERS. 3.---Nam et ego. Nihil magis ad spem percipiendae sapientiae mentes erigit, quam cum eos, quos in sapientia jam clarescere miramur, aliquando parvulos et indoctos fuisse meminimus.

Unigenitus coram matre. Quare autem Salomon se unigenitum coram matre nominat, quem fratrem uterinum praecessisse Scriptura testatur, nisi quia ille mox natus sine nomine, quasi nunquam esset, [Col. 1086D] de vita decessit?

VERS. 4.---Suscipiat, etc. Hujusmodi monita Salomoni a David patre data: qui Verba dierum relegit, invenit.

VERS. 5.---Posside. In omnibus quae possides, etc., usque ad juventam, venditis omnibus, comparavit.

VERS. 9.---Dabit capiti. Patet de Salomone, etc., usque ad et corona insuper vitae in futuro dabitur.

VERS. 10.---Audi, fili mi. Expositis his quae a patre acceperat, redit ad docendum auditorem sapientiam, quam coepit.

VERS. 11.---Per semitas aequitatis. Semitae, id [Col. 1087A] est actiones aequitatis, etc., usque ad in viam pacis dirigentur.

VERS. 12.---Et currens. Quo amplius et alacrius ad implenda Dei mandata cucurreris, eo minus adversa, quae te impediant timebis. Nam quicunque in prava actione desudant, offendiculum in medio cursu reperiunt, quia extemplo, dum non provident, rapiuntur ad poenam.

VERS. 17.---Comedunt panem impietatis. In actione scelerum, etc., usque ad testatur Scriptura.

VERS. 18.---Justorum autem semita. Justorum opera in luce scientiae peraguntur, et aeternam ducunt ad vitam quae est perfecta dies.

VERS. 19.---Via impiorum. Dicit de his, etc., [Col. 1087B] usque ad quia currens non habebit offendiculum.

VERS. 20.---Fili mi, ausculta sermones meos. Auscultandum monet sermonibus suis, et recedendum a cogitationibus pravis.

VERS. 23.---Omni custodia serva cor tuum. Sunt qui recte vivere videntur hominibus, etc., usque ad modus aestimatur vitae.

VERS. 24.---Remove a te. Duobus modis sciendum est, ut os tuum ne pravum loquatur aliquid: tua labia ne detractionibus assuescant custodias; et alios quoque, quos huic vitio subditos nosti, ne te corrumpant, fugias.

VERS. 25.---Et palpebrae. Iter justitiae, etc., usque ad meditando praevidere.

VERS. 26.---Stabilientur. Ne levitate mentis a proposito [Col. 1087C] bono movearis, unde Apostolus: Stabiles estote et immobiles, abundantes in opere Domini semper (I Cor. XV).

VERS. 27.---Ne declines. Dextera via bona est, etc., usque ad quod et de caeteris virtutibus et vitiis eodem modo intelligitur.

Averte pedem tuum. Hoc est, ne huc vel illuc a recto devies, quia virtutes discretionem quaerunt, quarum nimietas omnis in vitio est. Si averteris a malo pedem tuum. Si bona, quae docui, Domino adjuvante, facere studueris, aderit ipse propitius conatibus tuis, ut et nunc recte ingredi, et tunc ad pacem valeas pervenire aeternam.



CAPUT V.

[Col. 1087D] Fili mi, attende. Hactenus generaliter castigaverat auditorem, hinc sub specie meretricis ab haereticorum nequitia prohibet.

Inclina aurem. Sapientiae inclinandam aurem, et a meretrice fugiendum, praecipue a fornicaria monet.

VERS. 2.---Labia tua. Labia, etc., usque ad vel turpia faciendo commaculat.

VERS. 3.---Favus enim. Cum in ore haeretico, etc., usque ad veritas a stultis aestimatur.

Labia meretricis. Patet de meretrice, quia et sermonis suavitatem et formositatem corporis ad capiendos miseros quaerit.

Oleo guttur. Oleo Spiritus sancti fides catholica [Col. 1088A] consecratur: quo nitidius suum guttur ostentat, qui sua sensa patrum fide anteponit.

VERS. 4.---Novissima autem. Potio absinthii intus amarescit, etc., usque ad quare autem idem gladius biceps sit dictus, aperit Dominus cum ait: Sed eum timete qui potest animam et corpus perdere in gehennam (Luc. XII).

VERS. 6.---Vagi, etc. Vagi sunt gressus haereticorum, etc., usque ad quia una eademque cunctis est agnita per totum orbem fidelibus.

VERS. 8.---Longe fac. Apostolus ait, etc., usque ad infirmis auditoribus prodest.

VERS. 9.---Ne des, etc. Ne honorem, quo ad imaginem Dei creatus es, immundorum spirituum voluntatibus subdas neque accepta vivendi spatia [Col. 1088B] ad libitum adversarii crudelis expendas.

VERS. 10.---Ne forte impleantur extranei. Ne daemoniorum facta adjuves, etc., usque ad utinam lateret.

Et gemas, etc. Ideo te castum custodi, etc., usque ad dicant quae sequuntur.

VERS. 12.---Cur detestatus. De haereticis specialiter patet, quia nec veterum patrum nec novorum dictis et exemplis potuerunt ab errore revocari.

VERS. 14.---In medio ecclesiae: idem est Graece, etc., usque ad alienam ab eis vitam ducere non timuit.

VERS. 15.---Bibe aquam. Docet ab haereticis cavendum et custodiae Scripturarum ac lectioni attendendum: scientiam, inquit, quam aliis praedicas, ipse [Col. 1088C] serva, et tui rigatione sermonis infundere.

VERS. 16.---Deriventur. Cum ipse servaveris, tunc et aliis praedica, et in magna auditorum amplitudine divina eloquia, juxta uniuscujusque qualitatem, dispensa.

VERS. 17.---Habeto, etc. Aquas in plateis dividimus, et tamen soli habemus, quando et exterius late praedicationes fundimus, et tamen per eas laudes humanas non ambimus.

Nec sint alieni.---Immundi spiritus participes fiunt doctoris, si ejus mentem, vel elatione dum praedicat, vel quolibet vitio corrumpunt. Solus autem aquas possidet, cum membris Ecclesiae fideliter connexus, ab extraneis se conservat.

VERS. 18.---Sit vena. Sit doctrina tua, et quaecunque [Col. 1088D] nascuntur ex ea, in benedictione Ecclesiae; et laetare cum ea, cui ab adolescentia, id est ex quo credidisti, conjunctus es.

VERS. 19.---Cerva charissima. Vel gratissima, ut quidem codices habent, sancta est Ecclesia, etc., usque ad, contra haereticorum fraudes instruimur.

Amore, etc. Non uxorio amori insistere docet; sed ne prima vivente aliam ducas, vel meretrici unquam socieris.

VERS. 21.---Respicit Dominus. Non se putent adulteri noctis tenebris, etc., usque ad: et nox sicut dies illuminabitur.

VERS. 22.---Iniquitates, etc. Peccator, etc., usque ad quam quo se arctius obligent, agunt.

[Col. 1089A] VERS. 23.---Ipse morietur. Quia de adulteris, etc., usque ad quia disciplinam vitae detestati sunt.



CAPUT VI.

VERS. 1.---Fili mi. Litteraliter patet, etc., usque ad teipsum prius necesse est, quae dixeris, custodire.

VERS. 3.---Suscita. Non tantum ipse bene vivendo vigilare memento, sed illum, cui praees, a peccati torpore praedicando suscita.

VERS. 4.---Ne dederis somnum oculis, etc., usque ad sed haec propter mentis taedium digna invectione non corrigit.

VERS. 5.---Eruere. Quasi dicat: Velut damula de manu captantis, etc., usque ad et coelestis vitae pascua merearis intrare.

[Col. 1089B] VERS. 6.---Vade ad formicam. Hinc vacantem hortatur, etc., usque ad de horreo priscae actionis quod recondidit proferre.

VERS. 9.---Usquequo, piger, dormies, quando. Usquequo, piger, dormies in vitiis, etc., usque ad hoc est enim quod sequitur, et veniet tibi quasi viator.

VERS. 11.---Egestas, et paupertas. Patet juxta litteram, etc., usque ad quia improvisa et subitanea.

Si vero impiger. Fructus terreni, etc., usque ad quia mercedem laborum indeficientem percipiet.

VERS. 12.---Homo apostata. Dixerat de haeresi et aliis vitiorum generibus, etc., usque ad quod nulla interius radice subsistat.

VERS. 16.---Sex sunt. De eodem quam sit odibilis Deo seminando discordiam insinuat.

[Col. 1089C] Detestatur anima. Secundum consuetudinem hominum loquitur, ut eum valde tales odisse significet, unde in Isaia: Solemnitates vestras odivit anima mea (Isa. I).

VERS. 17.---Oculos, etc. Enumerat sex capitalia crimina, etc., usque ad qui concordiam fraternae unitatis sciderunt.

VERS. 20.---Conserva, fili. Nunc sub adulterae mulieris specie prohibet ab auditione haereseos.

VERS. 21.---Liga ea in corde, id est, in cogitatione praecepta Dei fixa tene.

VERS. 22.---Cum ambulaveris. Tanta sit meditatio divinae legis, etc., usque ad: gradiantur tecum mandata Dei, ut te instruant.

Cum dormieris: in morte custodiant animam [Col. 1089D] tuam, ne rapiat hostis. Cum evigilaveris in resurrectione, loquere cum eis exspectando praemia, quae tibi, si ea servasses, promissa erant.

VERS. 25.---Non concupiscat. Patet de adultera, sed haeretici si bene vivere et apte se agere videntur, vide ne seducaris eorum doctrinis.

VERS. 28.---Pretium enim scorti. Brevis voluptas fornicationis, etc., usque ad sed post paululum ardentior redit.

VERS. 29.---Nunquid potest homo abscondere ignem. Soli ei conceditur haereticorum libros legere, qui adeo solidatus est in fide catholica, ut verborum dulcedine vel astutia nequeat ab ea separari.

VERS. 30.---Non grandis est culpa. Furtum non [Col. 1090A] ex se, etc., usque ad sed quia Jerusalem plura commisit.

VERS. 34.---Quia zelus et furor viri non, etc. Et de Domino intelligendum est, etc., usque ad sive animam quamque fidelem corrumpere praesumit.



CAPUT VII.

VERS. 1.---Fili mi. Haec periocha eadem quae superior plenius explicat.

VERS. 2.---Et legem meam. Tam solerter serva, quae doceo, quasi nil recti sine his aspicias.

VERS. 4.---Dic sapientiae, soror. Sapientiam ecclesiasticae doctrinae sororia tibi dilectione conjunge, ut haec te a pollutione servet haeretica, quae a vera castitate Ecclesiae probatur extranea.

[Col. 1090B] VERS. 6.---De fenestra. Patet juxta litteram, etc., usque ad quia deseruit angustam viam quae ducit ad vitam.

VERS. 8.---Juxta angulum, quia deflectit a rectitudine; et prope viam domus illius graditur: quia a via veritatis declinavit, merito viae domus meretricis vel haeretici appropiat.

VERS. 9.---In obscuro advesperascente. Quia jam talis per caecitatem cordis, ad tenebras festinat peccati et damnationis.

VERS. 10.---Et ecce mulier occurrit ornatu illi meretricio. Patent haec cuncta, etc., usque ad spirituali morte perimit.

VERS. 11.---Nec valens in domo. Nulla est haeresis, quae primis contenta sit discipulis (hi enim [Col. 1090C] sunt domus ejus), sed semper novos, quos decipiat quaerit.

VERS. 13.---Apprehensumque deosculatur juvenem, id est, falsorum verborum blandimentis tentat instabilem.

Et procaci vultu blanditur, dicens: Juxta litteram patet, etc., usque ad nam et Dominus ad discipulos: Sed venit hora, ut omnis qui interficit vos, etc. (Joan. XVI).

VERS. 16.---Intexui funibus lectulum. Solent lecti, etc., usque ad per quam haeretica mens sensum doctrinae pestilentis, quasi meretrix thorum facinoris, se texuisse gloriatur.

VERS. 17.---Aspersi cubile meum. Promittunt se tales odorem coelestium habere virtutum, quibus [Col. 1090D] sua suorumque corda, velut funibus cubilia venusta, consecrantur, quasi, Christi bonus odor sumus Deo.

VERS. 18.---Veni, inebriemur uberibus. Doctrinae sanctae poculis se invicem satiandos jactant haeretici, et virtutum gratia conjungendos, donec eorum gesta lux sequatur aeterna.

VERS. 20.---Sacculum pecuniae secum tulit. Gloriam resurrectionis, immortalitatis decus, quo illius patriae cives laetificaret et ditaret.

VERS. 26.---Et fortissimi quique interfecti sunt ab ea. Ut ipse Salomon sapientissimus, etc., usque ad qui negaverit errat.

VERS. 27.---Viae inferi domus ejus, penetrantes. [Col. 1091A] Sed de Ecclesia Dominus ait: Portae inferi non praevalebunt adversus eam (Matth. XVI).

Interiora mortis. Obscuriora et arctiora gehennae tormenta, quibus haereticos et fornicatores constat esse mergendos.



CAPUT VIII.

VERS. 1.---Nunquid non sapientia, etc. Dominus palam locutus est mundo: et in occulto locutus est nihil. Quid ergo neglecto Evangelio ejus, ad haeresim et lasciviam miseri confluunt?

VERS. 2.---In summis, etc. In monte discipulos simul et turbas docuit, etc, usque ad qui contra eum in occulto loquuntur?

VERS. 4.---O viri, ad vos. Ad viros clamat, id est ad strenuos verbi auditores: in utroque sexu namque [Col. 1091B] feminae, id est, fluxae mentes sapientiae verba percipere nequeunt.

VERS. 5.---Intelligite, parvuli, etc. Manifestum est de Domino, etc., usque ad quos seducere valeat, quaerit.

VERS. 7.---Labia mea. Duo testamenta, etc., usque ad ad praedicandum salutem universum aperta per orbem.

VERS. 13.---Arrogantiam. Arrogantiam et superbiam in eis, etc., usque ad sed juxta auditorum libitum sua verba commutant.

VERS. 14.---Meum est consilium. Non se extollat humana praesumptio: plenitudinem virtutum sola Dei sapientia possidet, ab hac humana infirmitas, [Col. 1091C] quidquid habet virtutis, accipit.

VERS. 15.---Per me reges. Reges dicit apostolos, etc., usque ad ait enim: Sine me nihil potestis facere (Joan. XV).

VERS. 17.---Ego diligentes, etc. Qui diligit me, diligetur a Patre: et ego diligam eum, et manifestabo ei meipsum (Joan. XIV). Mane quippe ad sapientiam vigilant, qui innovato mentis studio ad Christi visionem attingere satagunt.

VERS. 18.---Mecum sunt divitiae. Opes superbas, opes excelsas dicit, etc., usque ad et promissa ipsius exspectamus in quibus est justitia.

VERS. 22.---Dominus possedit me. Hucusque locutus est parabolice ad Filium, nunc vero quia mentionem fecerat de sapientia, et non dixerat quae [Col. 1091D] esset, et quantae dignitatis, quasi incidenter ostendit et commendat eam secundum utramque naturam, scilicet divinam et humanam, dicit Dominus, etc. Viae Domini sunt opera, etc., usque ad caro enim ejus propter opera, divinitas ante opera.

VERS. 31.---Ludens in orbe. Quia cum tempora et creaturae orbis terrae coepissent, ipse, quod erat, in Patre Filius manebat: hoc ideo, ne quis eum cum creaturis et temporibus esse prohiberet.

VERS. 34.---Ad fores. Scripturas, vel doctores; iidem et postes, sine quibus ad vitam, quam pollicetur, non valemus ingredi.



CAPUT IX.

VERS. 1.---Sapientia aedificavit. Quia de aeternitate [Col. 1092A] divinitatis Christi sufficienter dixerat, etc., usque ad quia ab amore saeculi disjunctos ad portandam Ecclesiae fabricam erexit.

Columnas septem. Scilicet Ecclesias per orbem, etc., usque ad quasi sustentando continerent.

VERS. 5.---Venite, comedite panem meum. In unam Christi personam junctam divinitatem et humanitatem, vel, in pane corpus, in vino sanguis ejus, quo in altari satiamur.

VERS. 6.---Relinquite. Post oblatas epulas addit et vitae monita, ut quos perceptis suae incarnationis mysteriis reficit, doctrinae pariter instruat verbis.

VERS. 7.---Qui erudit, etc. Quasi interrogares, etc., usque ad et majorem credens.

VERS. 8.---Noli arguere. Non est timendum, etc., [Col. 1092B] usque ad sed dilectionis ejus gratia cessandum.

VERS. 12.---Si sapiens. Moneo te ad sapientiam, quod tamen tibi prodest, non mihi. Si enim sapiens fueris, etc.

VERS. 13.---Mulier stulta. Superius commendavit sapientiam per divinitatem et humanitatem, nunc per contrarium illam eamdem commendabiliorem ostendit, ubi mulier stulta, etc., quae est ei contraria, sedet, etc. Mulier, etc. Mulier hic haeresis est, etc., usque ad haec in supercilio mentis attollitur.

VERS. 16.---Qui est parvulus. Sapientia parvulos atque insipientes, etc., usque ad et ad se divertere.

VERS. 17.---Aquae furtivae. Sapientia palam mensam omnibus proposuit, etc., usque ad prohibita et illicita connubia dulciora esse asseverat.

[Col. 1092C] VERS. 18.---Et ignoravit quod ibi. Nescit mulier adultera, etc., usque ad et in excelsis coelorum convivae fidelium.



CAPUT X.

Parabolae Salomonis. Novum ponit titulum, quia novum genus locutionis incipit, scilicet, ut non, sicut prius, de singulis bonorum malorumve partibus diutius disputet; sed alternis versibus actus utrorumque describat.

VERS. 1.---Filius sapiens. Qui accepta fidei mysteria bene servat, laetificat Deum Patrem; qui vero haec actione mala vel haeresi commaculat, matrem contristat Ecclesiam.

VERS. 2.---Nil proderunt. Et a transitoria morte, etc., usque ad quod pro vita sunt dati, conferunt.

[Col. 1092D] VERS. 3.---Non affliget Dominus. Et si aliquando, etc., usque ad juste vindicando, retorquet.

VERS. 4.---Egestatem operata. Qui negligenter vivit in hoc saeculo, egebit bonis in futuro; at qui fortiter Domino militant, divitiis aeternae beatitudinis remunerantur.

VERS. 5.---Qui congregat. Qui congregat Christo animas fidelium, filius sapiens est. Et quidem haec messis multa est, operarii vero pauci (Matth. IX). Qui vero hoc tempore acceptabili a sua salute curanda torpescit, confundetur in die tribulationis.

VERS. 6.---Os autem impiorum. Quod comessationi, ebrietati et colloquiis malis serviebat, propter iniquitatem, quam congessit, condemnabitur. Denique [Col. 1093A] os illius iniquitas operuit qui in tormentis positus in lingua sibi, in qua ob plura scelera plus punitus est, refrigerium quaesivit.

VERS. 7.---Memoria. In hac vita boni bonos, etc., usque ad et ignis eorum non exstinguetur.

VERS. 8.---Stultus ceditur labiis, vel suis, quibus damnari meruit, quia mors et vita in manibus linguae (Isa. LXVI), vel eorum a quibus, quia corrigi non potuit, sententiam damnationis accepit; unde: Domine, libera animam meam a labiis iniquis (Psal. CXIX).

VERS. 9.---Qui ambulat, qui simpliciter se vivere novit, etc., usque ad ac digna factis recipit, nihil enim occultum quod non reveletur (Matth. X).

VERS. 13.---Virga in dorso ejus. Vindicta in sequenti [Col. 1093B] vita, etc., usque ad recte subditur: Sapientes abscondunt, etc.

VERS. 15.---Substantia divitis. Spiritualiter: Qui in Deum dives est per bona opera, confidit in illo, quasi qui in urbe inexpugnabili, quae a nullo hoste possit superari; at, qui virtutum inopia coangustantur, ideo coelestibus egent divitiis, quia noxio pavore timent duros pro Domino tolerare labores.

VERS. 18.---Abscondunt scientiam, etc. Si ergo verax et sapiens esse desideras, odium neque in abscondito cordis conteges, neque per oris contumeliam proferas; sed tuum cor dilectione et os veritate repleatur.

VERS. 23.---Quasi per risum stultus operatur scelus. Prudentia a providendo nomen accepit. Stultus [Col. 1093C] est igitur qui gaudet in scelere. Sapientis autem est et ejus qui viri nomine dignus sit, praevidere, quia risus dolore miscebitur, et gaudia peccandi poena sequetur ultionis.

VERS. 24.---Quod timet impius, veniet super. De illo impio dicit, etc., usque ad quod corde tenent, adveniet.

VERS. 25.---Quasi tempestas. De persecutoribus Ecclesiae dicit, qui domum fidei subvertere quaerunt. Sed illa in vero fundamento, id est, in Christo collocata, ipsi extemplo dispereunt.

VERS. 26.---Sicut acetum dentibus. Sicut haereticorum perfidia, etc., usque ad et etiam verbis impugnant, unde: A nobis exierunt, sed ex nobis non erant (I Joan. II).

[Col. 1093D] VERS. 28.---Spes autem. Non contra id quod supra dicitur, etc., usque ad De his qui scienter delinquunt, adjungit.

VERS. 29.---Fortitudo simplicis via ejus, et pavor. Si obscura Scripturarum, etc., usque ad operari contemnunt.



CAPUT XI.

VERS. 1.---Statera dolosa. Vel pecuniae vel judicii, etc., usque ad et actioni congruit.

VERS. 2.---Ubi fuerit superbia. Superbi, vel contumeliose se gerunt per contemptum sive per ignorantiam disciplinae, vel proximis contumeliam ingerunt, vel qui se exaltat humiliabitur.

VERS. 7.---Mortuo homine impio. Hoc Origenes [Col. 1094A] nescivit, etc., usque ad et ad eos fortasse pertinet quod sequitur.

Exspectatio sollicitorum. Sollicitudo bonorum est implere Dei praecepta; at malorum scienter peccantium, quod aeternam rapientur ad poenam. Ideoque exspectatio illorum coronabitur; istorum damnabitur, etiam ante judicium, damuante propria conscientia.

VERS. 9.---Simulator. Haereticus simulans catholicam doctrinam, decipit auditorem suum. Qui veritatem sequuntur Evangelii liberabuntur sapientia catholica, ne decipula decipiantur haeretica.

VERS. 12.---Qui despicit, etc. Non est despiciendus, qui nos simpliciter amat, etsi quid inepte agat: qui enim hoc facit, indiget sapientia. Prudens autem [Col. 1094B] publice tacet, occulte castigat, quod melius in sequentibus aperitur.

VERS. 14.---Ubi non est gubernator, populus corruet, salus autem ubi multa consilia. Ne enim putares, etc., usque ad ut a pluribus corrigatur.

VERS. 15.---Affligetur. Ad litteram patet, etc., usque ad seipsum ante districti judicis oculos ultione dignum reddet.

Qui autem cavet laqueos securus erit. Securus erit in futuro qui nunc bene formidolosus et sua peccata per poenitentiam curat, et ab impoenitentium societate se immunem servat.

VERS. 21.---Manus in manu. Qui manum jungit in manu, etc., usque ad unde praemissum est: Abominabile Domino cor pravum.

[Col. 1094C] VERS. 22.---Circulus aureus in naribus, etc. Si suis naribus circulum auri fixeris, etc., usque ad quia carnalibus deditus.

VERS. 27.---Bene consurgit diluculo qui quaerit bona, etc., id est ad vitam consurgit in tempore resurrectionis, quia nunc bona agit in tempore operationis. Qui autem mala, quae dicat vel agat, inquirit, eorum pondere ab altioribus retardatur.

VERS. 28.---Justi autem quasi, etc. Quasi, qui spe futurorum praemiorum bona faciunt in praesenti, juste, quod sperant, accipiunt. Virens quippe in arbore folium, fructus, quos nondum ostendit, signat affuturos: et justi quasi virens folium germinant, qui spe salvi facti in fidei ac virtutum gratia proficere non cessant.

[Col. 1094D] VERS. 29.---Qui stultus est. Impius vivit pio; ille damnatur, iste accipit bravium, pro quo certabat.

VERS. 30.---Qui suscipit. Qui animarum curam pro Domino suscipit, etc., usque ad ut sublimius cum Domino regnet, procurat.

VERS. 31.---Si justus. Si martyres tanta patiuntur injuste, etc., usque ad etsi enim impii non sumus, certe si peccatores nos esse negamus, nosipsos seducimus, et veritas in nobis non est.



CAPUT XII.

VERS. 1.---Qui bonus est, etc. Horum versiculorum connexio talis est; qui bonus est non confidit in cogitationibus suis; sed Domini gratiam quaerit, [Col. 1095A] ac per illam pie vivit. Qui autem in cogitationibus suis confidit, bonus esse nequit: qui enim gratiam Dei non curat quaerere, in prava actione perdurat.

VERS. 4.---Mulier. Ad litteram, mulier bona et casta, etc., usque ad putredo pravi dogmatis corrumpit.

VERS. 5.---Cogitationes. Justi sua facta, etc., usque ad obliti timoris Domini.

VERS. 7.---Verte impios. Multa impietas in diis gentium, etc., usque ad sed quaecunque membra hinc illuc perveniunt, quae sperabant, gaudia inveniunt.

VERS. 10.---Novit, id est compatitur hebetudini ac fragilitati proximorum sibi commissorum.

Viscera autem impiorum crudelia, qui non compatiuntur subditis; sed sicut Dominus ait: Percutiunt [Col. 1095B] pueros et ancillas, dicentes: Moram facit Dominus meus venire.

VERS. 12.---Desiderium. Desiderat impius, etc., usque ad dicit e contra de bonis.

Radix autem justorum proficiet, fides, spes, charitas, quibus in Christo sunt radicati non eos fallunt; sed plus quam sperant in futuro percipient.

VERS. 16.---Fatuus, etc. Qui in praesenti desiderat ulcisci, fatuus est; qui autem pro Domino contemnit, sapiens est.

Qui autem dissimulat: non sic vult occultari, ut duret, sed omnino deleatur; est enim natura irae ut prolata, magis ferveat; occultata, languescat.

VERS. 18.---Lingua autem sapientium est sanitas, etc., quia et bona, quae promittunt, ipsi perficiendo [Col. 1095C] ad vitam perveniunt; et aliis, quae sequantur, demonstrant

VERS. 19.---Labium veritatis, etc. Fides catholica semper permanebit; qui autem repente nova dogmata inserit, mendacii minister est.

VERS. 23.---Homo versutus. Sapiens et prudens: qui aliquando celat scientiam, vel non valens loqui, quasi spiritualibus, sed quasi carnalibus; vel nolens dare sanctum canibus, vel margaritas ante porcos projicere, vel mittere.

Cor insipientium provocat. Vel quando plus appetunt sapere quam oportet sapere, et in cogitationibus evanescendo, pro sapientia stultitiam habent et tenent; vel aliis, quae nequeunt capere, ingerentes, quasi infirmis oculis lumen solis, id est sapientiae, [Col. 1095D] quam habere videbantur auferunt.

VERS. 24.---Manus fortium. Perfecti non solum vitiorum bella superant, sed et electis fratribus majore virtutum gratia principantur.

Quae autem remissa. Qui dissoluti animo, etc., usque ad non enim de talibus desperandum est, cum adjungit, moeror justi, etc.

VERS. 25.---Maeror in corde, etc., quia necesse est ut prius peccatorem moeror poenitentiae salubriter humiliet, et post per judicium sacerdotis datae reconciliationis sermo laetificet vel reficiat.

Qui negligit damnum, etc. Si hoc ad litteram accipitur, etc., usque ad vel ipsam carnem morti tradit?

[Col. 1096A] VERS. 27.---Non inveniet, etc. Fraude namque acquisita pecunia, etc., usque ad quibus aeternae vitae claritas auro pretiosior emitur.



CAPUT XIII.

VERS. 1.---Filius sapiens. Tantum distat inter sapientem et stultum, ut hic aliquando profectu eruditionis ad eum, qui se docuerat, docendum perveniat: ille, ne, cum arguitur, audiat.

VERS. 4.---Vult et non vult piger. Vult regnare cum Domino, etc., usque ad et Jesus filius Sirach: Vae peccatori terram duabus viis ingredienti.

Anima autem operantium jussa dominica impinguabitur, quia perfecta supernorum dulcedine reficietur; unde: Sicut adipe (Psal. XXVI), etc.; vel, qui [Col. 1096B] piis pro Domino laboribus insudant, immarcescibili corona donabuntur.

VERS. 7.---Est quasi dives, non vere, ut qui induebatur purpura et bysso (Luc. XVI); sed quia Deum non habuit, etc., usque ad quid vera paupertas agat, subditur.

VERS. 11.---Substantia, etc. Qui volunt divites fieri incidunt in tentationem, etc., usque ad multiplicia supernae beatitudinis munera percipiet, de quo:

VERS. 12.---Spes quae differtur, etc. Quia nimirum, etc., usque ad ipse est enim lignum vitae amplectentibus se.

VERS. 13.---Qui detrahit. Aliter, etc., usque ad unde: Si praeoccupatus fuerit homo in aliquo delicto, etc.

[Col. 1096C] VERS. 14.---Lex sapientis. Ex quo homo sapere incipit, utitur hac lege, ut mortem vitet et vitam acquirat.

VERS. 16.---Cum consilio, maxime divino, quod est in Scripturis. Fatuus enim est qui extra hoc consilium vivit, quamvis naturaliter prudens videatur.

VERS. 20.---Qui cum sapientibus. Quilibet simplex aut rusticus, qui arcana sapientiae comprehendere nequit, si tamen exempla sapientum vivendo sectatur, jure inter sapientes numerabitur.

Amicus stultorum. Qui stultos, non quia homines sunt, sed propter stultitiam, quia mimi sunt, vel histriones, vel hujusmodi, non ut instruendo corrigat, amat, sed ut favendo, deteriores efficiat: [Col. 1096D] licet sapiens videatur, stultorum damnatione tenebitur.

VERS. 22.---Bonus homo, etc., saepe boni sine filiis obeunt, etc., usque ad regnum Dei datum est genti facienti fructum ejus.

VERS. 23.---Multi cibi. Alius translator, etc., usque ad utrique autem sensui congruit, quod subdit.

VERS. 24.---Qui parcit virgae odit filium suum, etc. Nam et bonus pater filium, et discipulum magister catholicus, ne ad iniquitatem deflectat, sollicitus erudit.



CAPUT XIV.

VERS. 1.---Sapiens, etc. Destruet male vivendo, [Col. 1097A] et aliquando aperte regnando, etc., usque ad de quibus aperte subdit:

VERS. 3.---In ore stulti. Quia stulti per vaniloquium humiles, quos despiciunt, affligunt; sed hi per doctrinam sapientium, ne decipiantur, se muniunt.

VERS. 4.---Ubi non, etc. Haec haerent superioribus, etc., usque ad qui Sareptanam viduam pascit a qua et ipse pascitur.

VERS. 6.---Quaerit derisor sapientiam, etc. Ut Caiphas, etc., usque ad quia perverse quaerunt, nunquam prorsus inveniunt.

VERS. 7.---Vade contra, etc. Ideo derisor sapientiam, quam quaerit, non invenit, etc., usque ad ejusque meditationi operam dare satagunt.

[Col. 1097B] VERS. 10.---Extraneus. Id est reprobus, etc., usque ad unde subditur: Dominus impiorum, etc.

Sapiens timet et declinat. Sicut stulti est de sua alacritate confidere, etc., usque ad aut post mortem fortiter poenas ferat.

VERS. 17.---Impatiens, etc. Reprehensibilis quidem est impatiens, etc., usque ad inter reprobos aestimatur.

VERS. 19.---Jacebunt mali ante bonos. Videntes tormenta eorum, etc., usque ad ad videnda eorum supplicia.

VERS. 24.---Fatuitas stultorum. Imprudentia, quasi improvidentia dicitur.

VERS. 25.---Liberat animas testis fidelis. Catholicus praedicatur, qui testimonia Scripturarum fideliter [Col. 1097C] praedicat, et profert; haereticus mendacia.

Profert mendacia. Alia translatio: Incendit autem mendacio animas dolosus deceptor.

Versipellis, id est diabolus, qui mala, quae suggerit, bona mentitur: et dum bona promittit aeterna, ducit ad tormenta.

VERS. 26.---In timore Domini. Timor Domini fiduciam fortitudinis praestat, etc., usque ad speraverunt in Domino.

VERS. 27.---Timor Domini. Haec est spes eorum, etc., usque ad unde, Initium sapientiae timor Domini (Psal. IX).

VERS. 30.---Vita carnium. Per carnem infirma, per ossa firma. Si mentis innocentia custoditur, etsi [Col. 1097D] quae foris infirma sunt, quandoque roborantur; unde subdit:

Putredo ossium invidia, quia per livoris vitium ante oculos Dei pereunt ea quae humanis oculis fortia videntur. Ossa enim per invidiam putrescere, est robusta quaeque perire.



CAPUT XV.

VERS. 1.---Responsio mollis frangit iram. Qui verba increpantis humiliter suscipit, jam propinquat veniae reatus quem gessit. Qui arguenti resultat, contra se iram judicis provocat.

VERS. 2.---Ebullit stultitiam. Scripturam pervertendo, suos sensus auctoritati praeponendo; velut fatui philosophi, ut Porphyrius, et Julianus, qui contra [Col. 1098A] Ecclesiae doctores stultitiae suae fluenta fundebant.

VERS. 5.---Stultus irridet. Stultus est omnis peccator, qui, terrenis actibus deditus, futurum nihil praevidet: is disciplinam irridet, dum derogat divinae correctioni.

VERS. 7.---Cor stultorum dissimile. Vel dissimile sibi ipsi, variis cogitationibus, et nunquam idem manet. Contra quod de Anna dicitur: Vultusque ejus non sunt amplius in diversa mutati.

VERS. 10.---Doctrina mala. Qui solverit unum de mandatis istis minimis, et docuerit sic homines, minimus est in regno coelorum. Talibus tamen, si correcti fuerint, patet reditus ad veniam: si autem increpationes non receperint, omnino morientur.

[Col. 1098B] VERS. 15.---Omnes dies. Omne tempus populi Dei, etc., usque ad quasi jugi delectantur convivio.

VERS. 17.---Melius est vocari ad olera. Multo enim utilius est simplicis vitae innocentiam cum charitate servare, etc., usque ad, discedite a me operarii iniquitatis.

VERS. 19.---Pigrorum, quos piget operari justitiam, etc., usque ad sed quia hoc bonos non praepedit, adjungit:

Via justorum absque offendiculo. Justi enim quidquid adversitatis in sua conversatione invenerint, non offendunt, quia aeternae spei et internae contemplationis saltu adversa transiliunt.

VERS. 23.---Laetatur homo. Humanum est de [Col. 1098C] sententia quasi prudenter prolata laetari. Sed vere sapiens non solum quod loquitur, sed etiam opportunitatem loci, et temporis, et personae cui loquitur, diligenter inquirit.

VERS. 24.---De inferno novissimo, etc. Primus infernus caecitas peccantis animae, et verae lucis scientia carentis, de quo: Descendunt in infernum viventes (Psal. LIV).

VERS. 25.---Viduae Ecclesiae, scilicet sponsae suae, pro cujus vita mori dignatus est.

VERS. 26.---Firmabitur: in judicio, quando non solum factis, sed et verbis omnibus digna praemia reddet.

VERS. 30.---Lux oculorum laetificat animam. Jure mentem delectat humanam, etc., usque ad sic enim [Col. 1098D] magis fervet opus.

Lux oculorum. Alia translatio: Videns bona oculus delectat corda bona, scilicet, Domini in terra viventium, quae, quia in oculo mentis contemplatur, merito corde delectatur, quamvis affligatur exterius.



CAPUT XVI.

VERS. 1.---Hominis est animum praeparare. Quomodo ergo hominis est animum praeparare, et Dei gubernare linguam? sed persecutionis tempus significat, de quo dicitur, Nolite cogitare quomodo, aut quod loquamini: datur enim in illa hora, quid loquamini (Matth. X).

VERS. 2.---Omnes viae. Ita actiones omnium bonorum, [Col. 1099A] scilicet, et malorum quid in occulto cogitent, certa lance discernit, unde subdit.

VERS. 3.---Revela Domino. Opera nostra revelamus, quando, quem nihil latere novimus, in cunctis, quae agimus, in memoriam reducimus, atque illius flagitamus auxilium: et tunc non solum opera, sed cogitationes dirigit.

VERS. 4.---Universa propter semetipsum, etc. Nulla fuit Domino causa operandi, nisi sola voluntas, ut suam scilicet, bonitatem rationabili creaturae, quam perpetuo faceret beatam, ostenderet: eum vero qui bonum conditionis propria sponte deseruit, id est diabolum, cum suis sequacibus, justa severitate damnavit.

VERS. 5.---Abominatio est. Quicunque tribuit sibi [Col. 1099B] bonum quod facit, etiamsi nihil videtur mali manibus operari, cordis innocentiam perdit, in quo largitori bonorum se praetulit: et ideo talem Dominus abominatur virum, quem sibi in beneficiis videt ingratum.

VERS. 7.---Cum placuerint Domino. Tanta est sanctitas divinae religionis, etc., usque ad sed etiam ad veritatem fidei conversi sunt.

VERS. 8.---Melius est parum cum justitia, etc. Melius est in simplici conversatione Deo servire devote, quam multis abundare virtutibus, et proximorum facta despicere.

VERS. 10.---Divinatio in labiis regis. Quis alius rex non errat in judicio, etc., usque ad qui prophetarum ejus ora impleret.

[Col. 1099C] Pondus et statera. Lapides justi fortes, etc., usque ad mensuram fidei et gratiarum distribuit.

VERS. 13.---Voluntas regum, etc., id est, justorum. Multi reges et prophetae voluerunt videre, quae vos vidistis, et non viderunt. Hi enim et vitiis resistunt, et virtutum obsequio, quasi satellitum, constipantur. Reges enim terrae saepe labia justa detestantur, ut Herodes Joannem.

VERS. 14.---Nuntii mortis. Angeli Satanae, haeretici, etc., usque ad quem contigit stulte loquendo offendisse.

Placabit. (HIER., de morte Fabiolae.) David homicidium et adulterium septem dierum fame purgavit.

VERS. 15.---In hilaritate vultus regis vita. Quicunque hilarem Christi vultum videre merentur, his [Col. 1099D] in aeternum cum illo vivere dabitur. Aliter etiam videbit omnis caro salutare Dei: sed tunc justi placatum, reprobi videbunt iratum.

Et clementia ejus quasi imber serotinus. Serotinus imber in Judaea usque hodie jam maturis messibus venire consuevit, etc., usque ad sed superni facit irrigatio Domini.

VERS. 22.---Fons vitae. Quia ille praedicator vere suis auditoribus vias vitae aperit, etc., usque ad quae dicunt bona, fatuo corde contemnunt.

VERS. 24.---Favus mellis composita verba, etc. Multi per eloquentiam, etc., usque ad quae ex interna animae dulcedine procedunt.

VERS. 26.---Anima laborantis laborat sibi, etc. [Col. 1100A] Constat ad litteram, etc., usque ad quia necesse habet facere bona, quae dicit.

VERS. 27.---Vir insipiens fodit malum. Potest hoc de haeretico specialiter intelligi, etc., usque ad unde Jacobus: Lingua inflammat rotam nativitatis nostrae inflammata a gehenna (Jacob. III).

VERS. 29.---Vir iniquus lactat amicum suum, etc. Potest hoc de haeretico et de omni fautore malorum accipi: quoniam laudatur peccator in desideriis animae suae, et iniquus benedicitur.

VERS. 30.---Qui attonitis oculis cogitat, etc. Gravius est perficere malum quam facere, etc., usque ad ut quae malorum suorum retributio sequatur, non videat.

VERS. 32.---Melior est patiens viro forti, etc. Minor [Col. 1100B] est victoria urbes expugnare, etc., usque ad et patientiae humilitate substernit.

VERS. 33.---Sortes mittuntur in sinum. Sicut sortes mittuntur in sinum, etc., usque ad quasi de sinu examinis divini.



CAPUT XVII.

VERS. 1.---Melior est buccella. Melius est parva bona eum charitate facere, sine scientia praedicandi (hoc est enim siccam buccellam esse) quam magis effulgere virtutibus, cum admistione discordiae.

VERS. 6.---Corona senum, etc. Senes, patriarchae, prophetae, qui a filiis filiorum, id est successoribus apostolorum, divina laude celebrantur: [Col. 1100C] et gloria est praedicatorum Novi Testamenti, qui veterum patrum filii esse meruerunt.

VERS. 8.---Gemma gratissima. Qui praemia futura fideliter exspectat, etc., usque ad prudenter intelligens, Quoniam diligentibus Deum omnia cooperantur in bonum (Rom. VIII).

VERS. 12.---Expedit magis ursae, etc. Facilius erat sanctis doctoribus furori gentilitatis occurrere, etc., usque ad, et hoc saepe facilius fit, quam haereticum ad fidem rectam revocare, vel catholicum prave agentem ad bonum opus reducere.

VERS. 13.---Qui. Aquam dimittere, etc., usque ad unde contra: Qui imponit stulto silentium, iras mitigat.

VERS. 16.---Quid prodest. Quid prodest populo [Col. 1100D] Judaeorum infideli, etc., usque ad cum sapientiam piae actionis habere neglexerit?

VERS. 17.---Omni tempore. Qui Deum vere amat, omni tempore ejus custodit amorem; neque in angustia passionis deserit, quem in pacis tranquillitate confessus est.

VERS. 18.---Homo stultus plaudet manibus. Stultus est, qui cum fratris sui animam suscipiat regendam, de suis gloriatur actibus, et non potius ei humili compassione quidquid potest auxilii salutaris impendit.

Animus gaudens. Qui interna sancti Spiritus consolatione laetatur, etc., usque ad gloriam dilectionis amisit.

[Col. 1101A] VERS. 24.---In facie prudentis. In facie Christi lucebat sapientia Deitatis, etc., usque ad tota intentione perquirunt.

VERS. 26.---Non est bonum damnum inferre justo. Et de ipso judice ac principe saeculorum qui pro nostri salute percuti voluit, accipi potest, et de omnibus rectoribus Ecclesiae, qui vel facultatibus nudati ab impiis, vel ipsa sunt morte consumpti.



CAPUT XVIII.

VERS. 1.---Impius cum in profundum venerit, etc. Qui longis peccatorum tenebris involutus semel de luce desperat, ex desperatione sibi peccandi frena relaxat; sed opprobrium futurae damnationis nulla ratione evadit, quem nulla divini timoris memoria [Col. 1101B] cohibuit.

VERS. 4.---Aqua profunda. Quia Dominus et apostoli palam utriusque Testamenti sacramenta mundo reserabant, de quibus subdit: Et torrens redundans fons sapientiae. Aqua profunda, id est, verba sapientium lavant mentes et rigant, ne peccatorum sorde deformes remaneant aut ariditate deficiant.

VERS. 9.---Qui mollis et dissolutus. Qui enim coepta bona districte non exsequitur, dissolutione negligentiae manum destruentis imitatur.

VERS. 11.---Substantia divitis urbs roboris ejus. Substantia terrena, etc., usque ad quasi inexpugnabili muro cunctas hostium arcet insidias.

[Col. 1101C] VERS. 13.---Qui prius respondet quam audiat. Qui prius magister esse desiderat, quam discat, stultitiae noxam non declinat. Qui judicare proximorum facta, prius quam utriusque plene causam noverit, inordinate festinat, se dignum confusione monstrat.

VERS. 14.---Spiritus viri sustentat imbecillitatem. Et ipse autem vir, etc., usque ad mentis fortitudine sustentat.

Spiritum vero ad irascendum. Dicit enim saepe iratus ea quae placatus, quia dixit, poeniteat, et plerumque an dixerit, ignoret: cujus tamen vesania per sapientium modestiam facillime suffertur atque sopitur.

Donum hominis. Donum charitatis, etc., usque ad [Col. 1101D] ac sibi libenter obtemperare faceret.

VERS. 17.---Justus prior. Omnis qui vere justus est, etc., usque ad ejus humilitatem digna mercede remunerat.

VERS. 19.---Frater qui adjuvatur. Cum populus Judaeorum et gentium, etc., usque ad ab infidelium incursione defendunt.

VERS. 23.---Cum obsecrationibus loquetur pauper. Humiles spiritu humiliter Dominum adorant, ut Publicanus: superbi sua merita jactant, ut Pharisaeus.

VERS. 24.---Vir amabilis. Gentilis conversus magis amatur a Domino, quam Judaeus infidelis perdurans, de quo secundum carnem natus est. Potest et de apostolis, de Judaea natis, intelligi; quia magis [Col. 1102A] amarent credentes ex gentibus, quam suae gentis incredulos.



CAPUT XIX.

VERS. 1.---Melior est pauper. Melior est simplex auditor verbi Dei, si ea, quae in Scripturis intelligit, operando proficit, quam eruditus, si in his, quae caute intellexerit, ad haeresim praedicandam labia detorquet.

VERS. 2.---Ubi non, etc. Animae humanae scientia vitae coelestis necessaria est, etc., usque ad a statu beatitudinis in poenam miseriae et mortalitatis inciderunt.

VERS. 3.---Stultitia, etc. Stulti, cum viam veritatis deserunt, etc., usque ad ipsum Dominum quasi importabilia onera imposuerit, mente reprehendit [Col. 1102B] insana.

VERS. 4.---Divitiae addunt amicos. Divitiae regni coelestis, quae per sanctos doctores fidelibus tribuendae praedicantur, multos amicos et eisdem praedicatoribus, et earum largitori Deo asciscunt. A prophetis autem, quia nihil certae beatitudinis promittunt, et hi quos habent separantur, conversi ad certissimam Dominicae fidei promissionem.

VERS. 5.---Testis falsus. Redarguerat eum qui tantum verba sectabatur, nunc illum redarguit qui verba Dominicae auctoritatis male interpretando corrumpit. Quod multa saepius iterantur, confirmatio est, ut Joseph ait, eo quod sermo sit Dei, et velocius compleatur.

VERS. 10.---Non decent stultum. Non decent haereticum [Col. 1102C] deliciae Scripturarum quia his bene uti non novit, neque illum, qui adhuc servus est peccati, praeferri decet justis in regimine Ecclesiae.

VERS. 11.---Doctrina viri. Doctrina ecclesiastica, etc., usque ad recte autem subditur:

Et gloria ejus est iniqua praetergredi. Perfecti est enim doctoris, sic aliorum improbitatem patienter sufferre, ut se noverit ab iniquis patienter observare. Neque enim propria munditia sine tolerantia sufficit, neque tolerantia sine munditia.

VERS. 13.---Dolor patris. Deus in natura semper impassibilis, dolere tamen nostro more dicitur, cum homines, quos ad se credendum laudandumque creavit, diabolo servire conspicit. Unde poenituit eum quod hominem fecisset super terram, et tactus [Col. 1102D] dolore cordis intrinsecus: Delebo, inquit, hominem quem creavi a facie terrae (Gen. VI).

Tecta jugiter. Sicut tecta perstillantia pluviam quidem suscipiunt, etc., usque ad et sorde mista auditoribus reddit.

VERS. 15.---Pigredo immittit soporem. Piger dicitur qui recte sciendo vigilat, sed nihil operando torpescit; sed pigredo immittit soporem, quia paulisper recte sentiendi vigilantia amittitur, dum ab opere cessatur. Recte autem subditur:

Et anima dissoluta esuriet. Nam quia se ad superiora stringendo non dirigit, neglectam se inferius per desideria expandit, et dum studiorum subtilium vigore non constringitur, cupiditatis infimae famae [Col. 1103A] sauciatur, ut quo per disciplinam ligari dissimulat, eo esuriens per voluptatum desideria se spargat.

VERS. 18.---Erudi filium. Subjectum tibi, si errare conspicis, diligenter castiga; quod si castigari renuerit, ita caute erga illum age, ne quid in tuis verbis vel operibus, unde amplius peccet, inveniat. Huic concordat quod sequitur:

VERS. 19.---Qui impatiens est sustinebit damnum et cum rapuerit. Si enim pro duritia contradicentis fratris in impatientiae vitium labaris, etc., usque ad cum enim pecuniam violentus abstulerit, pro hac animam invitus dabit.

VERS. 22.---Melior est pauper. Quam qui se per excellentiam virtutum viri nomine dignum dicens, fallitur nescius, dum superbiendo perdidit bona [Col. 1103B] quae gessit.

VERS. 24.---Abscondit piger manum. Nemo ita piger est, etc., usque ad manum enim ad os porrigere, est voci opere concordare.

VERS. 28.---Devorat. Ut famelicus cibos, iniquitatem patrare ardenter exquirit.



CAPUT XX.

VERS. 2.---Luxuriosa res. Sequitur.

VERS. 4.---Aestate. Regnum Dei aestati comparatur, quia nunc moeroris nostri nubila transient, et vitae dies aeterni solis claritate fulgebunt.

VERS. 7.---Beatos post se filios relinquet. Non ad litteram, sed exempla ejus sequentes. Unde omnes electi, filii Abrahae quibus non praesens, sed futura [Col. 1103C] beatitudo promittitur, unde, Rex qui sedit.

VERS. 8.---Rex qui sedit in solio judicii. Etsi in hac vita electi mala patiantur reproborum, etc., usque ad digna factis recipit.

VERS. 9.---Qui potest dicere. Non dicit, quis habet, etc., usque ad proximorum quasi vilia despiciunt, subdit:

Pondus et pondus. Diversum pondus, etc., usque ad quibus indiciis judicium nostri dirigere debeamus.

VERS. 11.---Ex studiis suis intelligitur. Quemcunque enim virtutibus cum modestia continentiae, etc., usque ad sicut e contra: Amicus stultorum similis efficitur.

VERS. 12.---Dominus fecit utrumque. Nemo ad praedicandum idoneus fratrem simplicem despiciat, [Col. 1103D] etc., usque ad dans unicuique secundum mensuram donationis suae.

VERS. 14.---Malum est. Qui aeterna praemia in coelis praeparare desiderat, malum est, quod in praesenti debet sustinere, ut cum recesserit de mundo, glorietur, aperte prospiciens, quia non sunt condignae passiones hujus temporis, etc.

VERS. 15.---Est aurum et multitudo. Haec est gloriatio sapientis emptoris, etc., usque ad et vasis esse assimilanda pretiosis.

VERS. 17.---Suavis est homini panis mendacii, etc. In quocunque membro quis amplius peccaverit, etc., usque ad quae in verbis superfluis in epulando defluxerat.

[Col. 1104A] VERS. 21.---Haereditas. Qui per avaritiae nequitiam in hac vita multiplicari appetunt, etc., usque ad abominatio est apud Deum.

VERS. 23.---Abominatio est apud Deum pondus et pondus, statera dolosa, etc. Duplex pondus et stateram dolosam habet in corde suo, etc., usque ad vel animam suam Deo in baptismo consecratam.

VERS. 25.---Ruina est homini devorare sanctos, et post vota retractare. Si peccatum est cuilibet nocere, etc., usque ad et eos qui, ut sua vota compleant, sanctos persequuntur, damnatio manet aeterna. Ideo subdit:

VERS. 26.---Dissipat impios rex sapiens, et incurvat super eos fornicem. Mos fuit antiquis, etc., usque ad cui rotae est contraria corona vitae quam repromittit [Col. 1104B] Deus diligentibus se.

VERS. 30.---Livor vulneris. Cum enim extra percutimur, etc., usque ad quia sicut venter escas, ita mens pertractando excoquit curas.



CAPUT XXI.

VERS. 1.---Sicut divisiones. Omnium hominum, non solum regis cor, in manu Domini, quia in manu ejus sunt omnes fines terrae. Sed regem, sanctum quemque vocat, qui vitiorum bella in se vincere, virgulta malitiae novit exstirpare. Sicut enim Dominus aquarum divisionibus, terrarum fines simul et aeris implet, tegit quoque aquis superiora coelorum, Ita cor regis quocunque voluerit inclinat, quia sicut divisiones gratiarum secundum voluntatem suam, [Col. 1104C] et angelis et hominibus tribuit; ita corda sanctorum quibuscunque voluerit digna donationibus reddit. Et taceat Pelagianus, quia absque gratia Dei nullus est locus saluti.

VERS. 8.---Perversa via. Juste coram Domino, etc., usque ad recte quod per naturam originaliter sumpsit, exsequitur.

VERS. 13.---Qui obturat aurem. Generaliter, etc., usque ad neque auditu divinae misericordiae dignum.

VERS. 15.---Pavor operantibus iniquitatem. Quia sciunt a Deo prohibitum; quamvis luxuriae suae perpetratione carnaliter delectentur, mentis tamen pavore interno non carent, quia se perpetuo passuros pro his, quae temporaliter male fecerunt, non ambigunt.

[Col. 1104D] VERS. 16.---In coetu gigantium. Daemonum, etc., usque ad ipso judice teste, Discedite a me, maledicti, in ignem aeternum, qui paratus est diabolo et angelis ejus (Matth. XXV).

VERS. 18.---Pro justo datur. Justus et rectus idem, etc., usque ad cum multo facilius possent, sapientiae curam non habuerunt.

VERS. 20.---Thesaurus desiderabilis. Reprobi non tantum virtutes non assequi, etc., usque ad unde, Nolite timere eos qui occidunt corpus, etc. (Matth. X.)

VERS. 22.---Civitatem fortium. Mundum scilicet, etc., usque ad ecclesiastica disciplina redarguit.

[Col. 1105A] VERS. 28.---Testis mendax. Qui se Deo servire testatur, etc., usque ad per justitiam judicis post victoriam palmam percipit.

VERS. 29.---Vir impius. Judas, etc., usque ad quod negando deliquit.



CAPUT XXII.

VERS. 1.---Melius est. Nam si quis mundum universum lucraretur, merito totum contemneret, ut ejus nomen scriberetur in coelis, ejusque memoria inter sanctos atque angelos figeretur aeterna.

Nomen bonum. Quod fidelium testimonio laudatur, non vulgi imperiti, unde: Si adhuc hominibus placerem, Christi servus non essem!

Gratia bona. Quia a bono pro bonis laudatur operibus quis: imo pro collatis ei donis meritorum glorificatur [Col. 1105B] Pater qui in coelis est.

VERS. 2.---Dives et pauper. Neque divitem propter divitias honora, neque pro inopia pauperem despice: quia opus sunt divinum, et ad imaginem, et ad opus Dei factum.

VERS. 3.---Callidus vidit malum. Multi ex principibus crediderunt, etc., usque ad et in communibus consequuntur actibus.

VERS. 4.---Finis modestiae. Quia nimirum perfectio virtutum est, etc., usque ad ne poenis forte mereatur subigi.

Divitiae et gloria. Finis modestiae timor Domini, gloria et vita, quia perfectio virtutum est in hac vita, ut caste timeamus Deum; finis virtutum in futuro, ut divitias promissae haereditatis, regni coelestis gloriam, [Col. 1105C] et vitam recipiamus aeternam.

VERS. 6.---Proverbium est. Quo semel est imbuta recens servabit odorem testa diu. Et Graeca narrat historia Alexandrum magnum et moribus et incessu Leonidis paedagogi sui non potuisse carere, et vitiis quibus parvus infectus fuerat.

VERS. 8.---Qui seminat iniquitatem. Patet, quia is qui vel verbo vel exemplo docet iniquitatem, sustinebit vindictam. Sed quia sequitur:

Et virga irae suae. Illam iniquitatem videtur dicere, etc., usque ad unde: Omnes enim qui acceperint gladium, gladio peribunt (Matth. XXVI).

VERS. 13.---Dicet piger, ad bona opera, etc., usque ad aut, sicut alios justos, consumat tormentis.

[Col. 1105D] VERS. 16.---Qui calumniatur. Constat, quia rapaces, et quae pauperibus auferunt, et quae juste videbantur possidere, perdunt, cum in judicio pro his, quae gesserunt, poenas recipiunt.

Fili mi. Hucusque titulus parabolarum Salomonis qui supra positus, etc., usque ad et cor apponere ad intelligendum quae sapientes loquantur, praecipiat.

VERS. 24.---Noli esse amicus. Generaliter autem, etc., usque ad incipiant imitari.

Homini iracundo, neque ambules cum viro. Cuilibet, praecipue Judaeo, qui contra Christum et ejus discipulos vesana mente furebant, a quorum amicitia prohibentur, qui salvari curant: ne eorum [Col. 1106A] vicinia, et ipsi pereant, quod casu Judae fieri posse probatum est.

VERS. 26.---Noli esse cum his, qui defigunt manus. Noli esse cum his, etc., usque ad quo indutus videbaris?

VERS. 28.---Ne transgrediaris. Non transgrediaris terminos Catholicae fidei, quos ab initio statuere doctores.

VERS. 29.---Vidisti virum velocem in opere suo? coram. Quemcunque velocem videris in opere suo, etc., usque ad quorum cavit errorem esse ponendum.



CAPUT XXIII.

VERS. 1.---Quando sederis. Allegorice legendum est, etc., usque ad unde bene subjungit:

VERS. 3.---Ne desideres, hoc est, ne desideres [Col. 1106B] ejus auscultare sermonibus, qui dulcedine mendacii auditores fallit.

VERS. 4.---Pone modum. De quo supra: Ne transgrediaris terminos antiquos quos posuerunt patres, scilicet terminos fidei, et veritatis datae a patribus.

VERS. 6.---Ne comedas, id est, ne de Scripturis cum haeretico loquaris, qui invidet humanae saluti, malens decipere quam corrigi; quoniam sicut hariolus et conjectator somniorum, aestimat, quae ignorat; ita haereticus, quae non intelligit in Scripturis, ut libet interpretatur?

Comede, etc. Securus, inquit, disce, quae dico, et age quae doceo; cum in his, quae docet, ipse fidem [Col. 1106C] certam non habeat, sciens se finxisse, quae docet.

VERS. 8.---Cibos quos comederas. Sensus perversos, quos ab haereticis didiceras necesse est, ut vel per poenitentiam corrigendus deseras, vel pro his post mortem poenas sustineas, perdasque sermones confessionis, quibus eis praedicantibus humiliter favendum esse putaveras.

VERS. 9.---In auribus. Nolite sanctum dare canibus, neque mittas margaritas ante porcos. Sicut admonuit, ne haereticorum doctrinis auscultares: ita nunc, ne amore vanae gloriae seductus immundis hominibus passim arcana veritatis ingeras.

VERS. 10.---Ne attingas, etc. Propinquum parvulorum et pupillorum Dominum appellat, etc., usque ad qui conversationem eorum bonam inquietando [Col. 1106D] laeserit, judicium Domini non evadit.

VERS. 17.---Non aemuletur cor tuum peccatores. Si tota die, etc., usque ad unde in Apocalypsi: Esto fidelis usque ad mortem, et dabo tibi coronam vitae (Apoc. II).

VERS. 20.---Noli esse in conviviis peccatorum. Carnes ad vescendum conferre, est in collocutione derogationis vicissim vitia proximorum dicere: de quorum poena mox subditur: Quia vacant potibus, etc.

Dantes symbola consumentur. Symbolum, collatio, etc., usque ad detractionis suae languor occupavit.

VERS. 29.---Cui vae, cujus. Quaerit disputando, etc., usque ad de quo Judaeis: Vos ex patre diabolo estis (Joan. VIII).

[Col. 1107A] Cui rixae? cui foveae? Rixae, quia concordiam non servat, etc., usque ad et saepissime in foveam incidit, de qua: Fovea enim profunda est meretrix, etc.

Cui sine causa vulnera? quia multi nimis potati vulnera per tumorem acceperunt, quae nulla ferri causa pertulerunt.

Cui suffossio oculorum? quia immoderatus haustus vini, et exterioris et interioris visus ingerit caecitatem.

VERS. 30.---Nonne his. Non vetat bibere vinum ad necessitatem, sed morari extra tempus et utilitatem in vino, et evacuandis certare calicibus, unde Isaias: Vae qui potentes estis ad bibendum vinum, et viri fortes ad miscendam ebrietatem (Isa. V).

VERS. 33.---Oculi tui videbunt. Pene naturale [Col. 1107B] vitium est, post vina in corde mulierem concupiscere, comitante etiam turpitudine verborum.

VERS. 34.---Et eris sicut dormiens. In medio mari dormiunt, etc., usque ad studium sollicitudinis perdit.

VERS. 35.---Verberaverunt me. Vox percussi est et dormientis, etc., usque ad ut semper voluptatibus debrietur.



CAPUT XXIV.

VERS. 1.---Ne aemuleris. Ne desideres imitari quos praedictis vitiis videris implicari; sed sapientiae operam dare curato, unde subdit: Sapientia aedificabitur domus.

VERS. 4.---Vir sapiens. Non omnis fortis sapiens, [Col. 1107C] sed e converso: quia etsi corpore debilis est, si adsit sapientia, omnino fortis, adversarii, id est diaboli, certamina vincit.

VERS. 7.---Excelsa stulto. Non potest stultus ad sapientiam ascendere, quia in infimis vitiorum jacet; quia etsi in praesenti se aliquid sapere putat, in porta, id est in exitu hujus vitae, nihil fuisse inveniet.

VERS. 8.---Qui cogitat. Aperit, quem stultum dicat: non ingenio tardum, sed eum qui vel cogitando peccat.

VERS. 10.---Si desperaveris. Nihil exsecrabilius desperatione: quam qui habuerit, et in generalibus hujus vitae laboribus, et quod pejus est, in fidei certamine, constantiam perdit.

[Col. 1107D] VERS. 11.---Erue eos. Erue eos qui ab haereticis decipiuntur, etc., usque ad si algore perituros, victu, veste recrea.

VERS. 13.---Comede, fili mi. Melli et favo comparat doctrinam sapientiae, etc., usque ad et mora percipitur.

VERS. 15.---Ne insidieris. Ne quaeras occasionem, etc., usque ad unde subjungit:

VERS. 16.---Septies enim cadet. Justus dicitur, et cadere, etc., usque ad sic peccato assentiunt ut non poeniteant.

VERS. 17.---Cum ceciderit inimicus tuus. Supra justo insidias vetuit, etc., usque ad ne te cadente in peccato, ille resipiscens sanetur.

[Col. 1108A] VERS. 21.---Time Dominum, fili mi. Potest per Dominum et regem, Pater et Filius intelligi, qui eodem divinitatis honore colendi sunt: Qui enim non honorificat Filium, non honorificat Patrem, qui misit illum, etc. (Joan. III).

Cum detractoribus. Cum illis scilicet, etc., usque ad et auscultantium illis auditorum.

VERS. 23.---Haec quoque sapientibus. Quando reprobus quis repentino interitu rapitur a saeculo, etc., usque ad vel timore nunquam a via veritatis recedatur.

VERS. 26.---Labia deosculabitur. Osculum pacis et amoris signum est, etc., usque ad in melius conversos.

VERS. 27.---Praepara. Praeparato opere agrum [Col. 1108B] diligenter exercere, etc., usque ad intus tota virtutum fabrica fame boni crescente destruatur.

VERS. 30.---Per agrum hominis pigri transivi, etc. Per agrum vineamque pigri ac stulti transire, etc., usque ad vel diaboli persuasione quisque negligens perdit.



CAPUT XXV.

VERS. 1.---Hae quoque parabolae. Hinc novo ordine loqui incipit, etc., usque ad scilicet quae figuris aptae videntur.

VERS. 2.---Gloria Dei. Gloria Domini, etc., usque ad unde se magis filium hominis quam Filium Dei appellat.

Investigare. Sermonem, etc., usque ad nam illico audivit: Beatus es Simon Barjona, quia caro, etc.

[Col. 1108C] VERS. 3.---Coelum sursum et terra deorsum. Sicut altitudo coeli et profunditas terrae ab hominibus sciri non potest, ita scientia apostolorum et prophetarum, qui arcana Divinitatis spiritu revelante cognoverunt, nostram fragilitatem transcendit.

VERS. 5.---Aufer impietatem. Aufer impietatem, etc., usque ad ne per arrogantiam rigidi, plebis odium incurrant.

VERS. 6.---Ne gloriosus appareas. Sicut superius praelatum, etc., usque ad unde: Humiliamini sub potenti manu Dei, ut exaltet vos in tempore visitationis (I Petr. III).

VERS. 11.---Mala aurea. Sacra eloquia, etc., usque ad remoto litterae velamine pandit.

VERS. 12.---Inauris aurea margaritarum fulgens. [Col. 1108D] Recte humilis auditor, etc., usque ad gratioremque fulgorem gemmae ardentis annectit.

VERS. 13.---Sicut frigus. Importunum videtur tempore messis ningere, etc., usque ad prudenter agendo repausat.

VERS. 14.---Vir gloriosus. Idem videtur, Nec lactes quemquam labiis tuis. Sed illud est idem quod dicit Apostolus: Habentes speciem pietatis, veritatem autem ejus abnegantes (II Tim. III).

VERS. 16.---Mel invenisti, comede quod sufficit tibi. Potest et sic intelligi, etc., usque ad vel toties ad illum venias ut fastidiat.

VERS. 19.---Deus putridus et pes. Jeremias, etc., usque ad in die judicii nudus patebit.

[Col. 1109A] VERS. 20.---Acetum in nitro qui cantat. Nitrum a Nitria provincia, etc., usque ad sed aquam lavationi habilem reddit.

VERS. 22.---Prunas enim congregabis, id est, ardorem charitatis. Non enim doceret sapientia, ut bona inimico, mali causa, faceres. Fit enim saepe ut inimicus crebris victus beneficiis, odii ponat rigorem, et calorem charitatis menti apponat.

Ventus aquilo. Si hilari vultu audieris detrahentem, tu illi das fomitem detrahendi. Si vero tristi, ut ait quidam, discit non libenter dicere, quod didicerit non libenter audire.

VERS. 24.---Melius est sedere in angulo domatis, quam. Doma est excelsus et secretus locus. In Actibus enim apostolorum (Act. X), ubi Petrus ad superiora [Col. 1109B] ascendit ad orandum, pro superioribus in Graeco doma scriptum est.

VERS. 25.---Aqua frigida. Aqua ergo frigida, etc., usque ad vel finito certamine ad palmam retributionis inducunt.

VERS. 26.---Fons turbatus. Evenit saepe, ut qui majori praediti scientia fulgebant, ad ultimum plus volentes sapere quam fragilitati humanae concessum est, in insipientiae foveam decidant, unde adjungit:

VERS. 27.---Sicut qui mel. Dulcedo enim mellis, etc., usque ad unde sequitur:

VERS. 28.---Sicut urbs patens, etc. Si enim murum silentii non habet, etc., usque ad contra semetipsam per multiloquium pugnat.



CAPUT XXVI.
[Col. 1109C]

VERS. 1.---Quomodo nix in aestate. Nix in aestate et pluviae in messe, etc., usque ad quod Arianae tempestatis calamitas probavit.

VERS. 2.---Nam sicut avis. Verba comparat avibus, etc., usque ad de quibus: Quodcunque ligaveris super terram erit ligatum et in coelis (Matth. XVI).

VERS. 4.---Non respondeas . . . Responde stulto juxta stultitiam. Non sunt contraria; utrumque enim pro tempore et personarum diversitate concordat; dum et stultus contemnit, quia non recipit sapientiam: et stulta superbia a sua dejicitur stultitia, unde: Factus sum insipiens, vos me coegistis (II Cor. XII).

VERS. 6.---Claudus pedibus. Potest sapiens stultum mittere nesciens, nec tamen sapientiae suae gloriam [Col. 1109D] perdit: quia de ignoto, bonum quod audierat, credit. Sed et qui haereticum sciens mittit ad praedicandum, claudus est pedibus: Et iniquitatem bibens; quia et operis boni foris incessum amisit, et interiora sui sensus haustu stultitiae debriat.

VERS. 9.---Quomodo si spina nascatur. Spina nascitur in manu temulenti, etc., usque ad aut vituperationem quaerit aliorum.

VERS. 11.---Sicut canis. Canis vomens cibum quo pectus ejus premebatur, abjicit, etc., usque ad quam post confessionem, dum appetunt, resumunt.

VERS. 12.---Vidisti hominem. In judicium ergo in hunc mundum veni (Joan. IX), ut qui non vident videant, et qui vident, caeci fiant (Eccl. X).

[Col. 1110A] VERS. 13.---Dicit piger. Multi cum verba exhortationis audiunt, etc., usque ad in suis jacere pravitatibus non desistunt.

VERS. 16.---Sapientior, etc. Septem viri loquentes sententias, etc., usque ad et multos perfecisse monstraverunt.

VERS. 17.---Sicut qui apprehendit. Noli verbis contendere, ad nihilum utile est nisi ad subversionem audientium. Quicunque simplex sensu est et duobus inter se jurgantibus, mordaci sermone capta ejus aure, cito incipit quasi canis latrare et contentiones generare, sed sapiens omnino vitat.



CAPUT XXVII.

VERS. 1. Ne glorieris. Ne securus sis aliquando de futuro; quia etsi hodie servis Domino qualis esse in [Col. 1110B] futurum possis, quomodo viam finire, prorsus videre non vales. Beatus homo qui semper est pavidus.

VERS. 3.---Grave est saxum. Grave est, etc., usque ad ita mentis quoque motus examinant et castigant.

Ira stulti utroque gravior, etc. De quo supra, etc., usque ad et furori frena laxat.

VERS. 5.---Melior est manifesta correctio. Amor absconditus, illicitus, etc., usque ad quam studio similiter peccandi clam diligere.

VERS. 7.---Anima saturata calcabit favum, etc. Anima divitum, etc., usque ad mortem ipsam pro Domino pati dulce habet.

VERS. 8.---Sicut avis transmigrans. Sicut avis ova, etc., usque ad ne a bono, quod faciebas, desistas.

[Col. 1110C] VERS. 10.---Melior est vicinus. Melior est tibi, etc., usque ad, in Jericho, et incidit, etc

VERS. 14.---Qui benedicit proximo, id est, qui favore superfluae laudis eum extollit, vel malis favendo, vel bona plus aequo laudando. Sed hic maledicenti assimilatur; quia vel in malo opere laudando confidentiam tribuit, vel in bono opere simplicitatem puri cordis minuit, ut quod superni amoris causa incoeperat, humano favore finiat.

VERS. 17.---Ferrum ferro. Bona consolatio consilium sapientum: qui dum se invicem consolando instruunt, ferrum ferro acuitur.

VERS. 20.---Infernus. Inferni tormenta non replentur, etc., usque ad si naturam haberent sine [Col. 1110D] fine vivendi.

VERS. 23.---Diligenter. Pastori Ecclesiae dicitur, etc., usque ad si tuo tempore bene paveris.

VERS. 25.---Aperta sunt prata. Aperta sunt modo pascua sacramentorum coelestium, etc., usque ad ad spirituale subsidium data.

VERS. 26.---Agni sunt ad vestimentum. Agnorum velleribus vestieris, dum bonis discipulorum obedientium moribus pastor ipse profeceris, eorumque laudabilia facta cernens, et in ornatu virtutum, et in calore dilectionis ipse gloriosus exstiteris. Haedis agrum comparas, dum peccatores ad poenitentiam vocando, sublimiorem tibi in terra viventium locum acquiris.

[Col. 1111A] VERS. 27.---Sufficiat tibi lac caprarum. Tanta instantia pecus commissum pasce, etc., usque ad haedi pro pretio sanctorum, quibus nocuerant, ignibus tradentur.



CAPUT XXVIII.

VERS. 1.---Fugit impius. Qui non est fortis, etiam si nullus persequatur, sponte fidem deserit: dum latrociniis, vel perjuriis, aliisque hujusmodi infideli se similem reddit.

Justus autem quasi leo. In occursu bestiarum non trepidat, etc., usque ad quem nemo invitus amittit.

VERS. 5.---Qui autem requirunt. Omnia animadvertunt electi, id est et futurum discrimen universalis judicii; et quibus operibus requies; et quibus poena retribuatur aeterna.

[Col. 1111B] VERS. 10.---Qui decipit justos in via mea, etc. Qui per doctrinam haereticam decipit amatores justitiae, etc., usque ad exemplum etiam de casu ejus sumunt.

VERS. 12.---In exsultatione, etc. Non de praesentibus, etc., usque ad quod et de paganis, et haereticis, et malis Catholicis potest accipi.

VERS. 14.---Beatus homo, etc. Ira judicii tanto districtior portabitur, quanto nunc minus timetur.

VERS. 22.---Vir qui festinat ditari, etc. Qui augere opes ambit, peccatum negligit, more avium captus, cum escam terrenam avidus inspicit, quo stranguletur peccati laqueo, non agnoscit: cum quaelibet mundi bona desiderat, quae de futuro damna patiatur ignorat.

[Col. 1111C] VERS. 28.---Cum surrexerint impii. Eosdem homines, quos justos dicit, quia justi, creationis ordinem servant: Unde in Job de poenitente: Respiciet homines, et dicet, Peccavi (Job. XXXIII). Quod est, Respiciet eos, qui naturam humanae creationis custodiunt, et se peccando jumentis assimilatos agnoscunt.



CAPUT XXIX.

VERS. 1.---Homo qui blandis, etc. Qui fictis sermonibus proximum laudat, parat ei insidias, quibus in periculum verbi aut operis securior incidat. Sed videamus qui capiatur, cui fit, aut qui facit. Sequitur:

VERS. 6.---Peccantem virum. Non ergo justo laqueus peccantium, etc., usque ad nam qui fodit foveam [Col. 1111D] proximo suo, incidet in eam.

VERS. 9.---Vir sapiens. Doctor fidelis et sapiens, etc., usque ad non auditur a stulto.

VERS. 11.---Totum spiritum suum. Impatientia impellente totus spiritus foras prorumpit, etc., usque ad sapiens autem paulatim eam maturitate consilii extenuat et expellit.

VERS. 13.---Pauper et creditor obviaverunt. Pauper, etc., usque ad unde, sine me nihil potestis facere.

VERS. 18.---Cum prophetia. Cum sacerdotis eruditio cessaverit, solvetur continuo disciplina divinae legis: qua populus ad beatitudinis praemia pertingere debuerat.

[Col. 1112A] VERS. 20.---Vidisti hominem. Grave quidem vitium stultitiae, sed non levius verbositatis: nam saepe contingit, ut idiota aliquis citius verba correptionis accipiat, quam qui sua (quae novit, vel nosse putat) magis jactat, quam aliorum monita audiat.

VERS. 21.---Qui delicate a pueritia sua. Alia translatio pulchre: Qui deliciatur a pueritia sua, servus erit: novissime autem contristabitur. Sero enim malorum poenitet, qui in tenera aetate noluit.

VERS. 22.---Vir iracundus. Janua omnium vitiorum iracundia: qua clausa, virtutibus intrinsecus dabitur quies, aperta, ad omne facinus armabitur animus.

VERS. 24.---Qui cum fure participat, odit animam suam. Non solum a peccato, sed etiam a consensu [Col. 1112B] abstinere docet sapientia: ne audiat a districto judice: Si videbas furem, currebas cum eo, etc. Non enim fur solum, sed et ille reus tenetur, qui furti conscius, quaerente possessore non indicat. Et ne metu personae potentioris se excuset, addit: Qui timet Dominum, etc.



CAPUT XXX.

VERS. 1.---Verba congregantis. Huc usque parabolae Salomonis, quas transtulerunt viri Ezechiae regis Juda. Hinc rursus verba Salomonis, quod perpenditur ab ipso nomine quo Graece , latine congregans; Ecclesia enim convocatio.

Visio quam. Visio quam locutus est, quia quod vidit apud Deum secretiora contemplando patefecit [Col. 1112C] hominibus. Quisquis enim Spiritu Dei confortatus est, quae sequuntur humili corde dicit, stultissimus sum virorum, etc.

VERS. 2.---Stultissimus. Filii hujus saeculi prudentiores sunt filiis lucis in generatione sua (Luc. XVI). Et Apostolus: Si quis videtur esse sapiens in hoc saeculo, stultus fiat, ut sit sapiens (I Cor. III).

Non didici ab homine, sed, donante Deo, ut sanctorum scientiam noscam. Et Apostolus: Nos stulti propter Christum: iterum ait, Sapientiam autem loquimur inter perfectos. Sapientiam vero non hominum, scilicet neque principum hujus saeculi, qui destruuntur.

VERS. 4.---Quis ascendit in coelum. Filius Dei post resurrectionem, et nostrae resurrectionis tempore [Col. 1112D] descensurus est ad judicium.

Quis continuit. Omnis spiritus, angelorum, hominum, animalium et procellarum, ne deficiat, Dei potentia continetur.

Quis suscitavit omnes. Et nunc omnia, quae per orbem vivunt et crescunt, homines, animantia, germina, Deus, ut sua vita subsistant, excitat: et in die judicii genus humanum a quatuor ventis a morte excitabit.

Quod nomen est ejus, et quod nomen filii ejus, Dei patris et filii nomen dicit: cujus mysterium saecularis scientia naturaliter scire non potuit, quamvis esse Deum, qui omnia fecerit, per facta intelligere possit.

[Col. 1113A] Si nosti: tu scilicet, qui tuam sapientiam jactans, nostrae fidei mysteria stultitiam vocas.

VERS. 5.---Omnis sermo. Proprietatem Graeci nominis, etc., usque ad vera enim omnia et ignita.

Clypeus est, id est protector omnium sperantium in se. Clypeus contra hostium insidias et omnia adversa.

VERS. 7.---Duo rogavi te. Haec adhuc vir, etc., usque ad in oblivionem decidat aeternorum.

VERS. 11.---Generatio quae patri. Superius vitae puritatem, etc., usque ad si natus est, fuit tempus quando non fuit filius.

VERS. 14.---Generatio quae pro dentibus gladios habet. Haec est, quae suam perfidiam aliis immittere conatur; et sicut corpora gladiis, ita audientium [Col. 1113B] animas veneno allocutionis occidit.

VERS. 15.---Sanguisugae duae sunt filiae. Diabolus, qui siti peccata suadendi perpetuo ardet; Duae filiae, quae ejus imitantur ardorem, luxuria et philargyria. Nam luxuriae, quo liberius frena laxantur, eo noxius delectatur; et Crescit amor nummi, quantum ipsa pecunia crescit.

Tria sunt insaturabilia. Infernus nunquam redundat; meretrix habet similia. Corpus non satiatur deliciis, et avarus non dicit, sufficit; alii infernum dicunt diabolum, qui non satiatur seductione humana.

VERS. 16.---Os vulvae, et terra quae non satiatur aqua, ut supra ignem, incendium gehennae, qui nunquam desinit.

[Col. 1113C] VERS. 17.---Oculum qui subsannat. Qui divina judicia reprehendunt, etc., usque ad qui peccati nigredinem humiliter confitentur.

Filii aquilae: quia per gratiam ejus sunt renati, qui in carne ad coelum transvolavit, qui alibi filii sponsi dicuntur.

VERS. 18.---Tria sunt mihi difficilia. Ita est ad litteram, etc., usque ad difficile est scire quot cogitationibus juvenis agitur, qui viam veritatis deservit.

VERS. 20.---Talis est et via mulieris adulterae. Adultera quoque mens ut ea quae commemoravit, semper vaga est, quae ubi celare peccata poterit, negat se aliquid patrasse mali.

VERS. 24.---Quatuor: scilicet minores videntur [Col. 1113D] justi in terra, quam reprobi, id est abjectiores; sed tamen sapientiores sunt sapientibus mundi, quia aeterna quaerunt, et pro his pati desiderant.

VERS. 25.---Formicae populus infirmus. Et Ecclesiae populus, etc., usque ad quibus vivat in aeternum.

VERS. 26.---Lepusculus, alii choerogryllus, etc., usque ad sed hic quidam pro lepusculo hericium habent.

(HIERON.) Habent enim Hebraea verbum saphan, quod murem et choerogyllum et leporem et hericium interpretantur.

Lepusculus, etc. Haec est plebs Ecclesiae, quae invalida, quia injurias suas ulcisci non quaerit, et quia non suis viribus, sed in Dei auxilio sperare salutem [Col. 1114A] didicit, quod est cubile habere in petra, unde dicit cum Psalmista: Esto mihi in lapidem fortissimum, in domum munitam, ut salves me, quia petra mea et munitio mea es tu.

VERS. 27.---Regem locusta. Locusta, etc., usque ad tamen instanter in suis locis Christo militare, et germina carnalium consuevit absumere voluptatum.

VERS. 28.---Stellio manibus. Stellio alas non habet, etc., usque ad obtinenda aeterni regni moenia virtus operationis levat.

VERS. 29.---Tria sunt quae gradiuntur. Non nos moveat, etc., usque ad quia in fallacia sua ad tempus Antichristus prosperatur.

VERS. 31.---Gallus, scilicet praedicatores, inter hujus saeculi tenebras verum mane nuntiantes.

[Col. 1114B] Et aries. Primus ordo sacerdotum, etc., usque ad postquam elevatus est in sublime.

VERS. 33.---Qui autem ubera fortiter premit, etc., usque ad quia carnale efficitur hoc quod nimia discussione sentitur.

Et qui provocat iras, producit. Quid prior parabola ad litteram significet, aperit, etc., usque ad elicit sanguinem.



CAPUT XXXI.

VERS. 1.---Verba Lamuelis. Lamuel, in quo est Deus, etc., usque ad vidit quam prudenter se mater sua docuerit.

VERS. 3.---Et divitias tuas. Hoc est, noli terrenis deliciis hominum corda corrumpere, etc., usque ad per illecebras saeculi merentur eradicari de terra [Col. 1114C] viventium.

VERS. 4.---Noli regibus. Haec et sequentia ad litteram patent, etc., usque ad carnales scrutantur.

VERS. 6.---Date siceram moerentibus. Vinum et sicera, etc., usque ad ne abundantiori tristitia absorbeantur qui hujusmodi sunt.

VERS. 8.---Aperi os. Pro causa pauperis, etc., usque ad sed et cunctis per orbem nationibus curam salutis impendere.

VERS. 9.---Aperi os tuum, decerne. Sicut pro causa pauperis et ereptione os aperire praecepit, ita, ubi erraverit, juste castigare admonet ac judicare. Et Moyses: Pauperis in judicio non misereberis (Exod. XIII). Quod utrumque Dominum facere Propheta dicit: Sed judicabit in justitia pauperes, et [Col. 1114D] arguet inaequitate pro mansuetis terrae.

VERS. 10.---Mulierem fortem. Hucusque verba Lamuelis regis, etc., usque ad virtutes describantur ac praemia.

Mulierem fortem quis inveniet. Mulier fortis sancta Ecclesia, etc., usque ad per mundum praedicare donavit, addidit:

VERS. 11.---Confidit in ea cor viri. Vir, redemptor, etc., usque ad cum per praedicatores, quos deceperat, ad veritatem revocat.

Et spoliis non indigebit. Quia nunquam cessabit Ecclesia deceptas a diabolo animas Christi fidei restituere, donec mundi cursu finito numerus justorum compleatur. Sed quia quidquid boni sancta Ecclesia [Col. 1115A] vel fidelis anima agit, desuper accipit recte subditur:

VERS. 12.---Reddet ei bonum et non malum. Reddet anima Christo bonum, etc., usque ad cui simile, serviamus illi, etc.

VERS. 13.---Quaesivit. Quibus operibus, etc., usque ad de hac retributione apertius subditur:

VERS. 14.---Facta est quasi navis institoris de longe. Navigator dicitur institor, eo quod acquirendis mercibus sedulus instat, etc., usque ad de quibus dicitur: Amen dico vobis, receperunt mercedem suam.

VERS. 15.---De nocte. Sicut totus praesentis saeculi cursus, etc., usque ad et hujusmodi secreto exercere.

Surrexit. Cum quis fidelis ad agendum proximorum [Col. 1115B] curam sollicite accingitur. Quod duobus modis facit, quia et eos, qui foris errant, ad fidem vocat; et qui in fide sunt, ut amplius operibus insistant; unde subdit:

Deditque praedam domesticis suis. Dat praedam domesticis suis, cum eos, quos diabolus eripuit, eorum societati, qui in fide praecesserunt, conciliat. Dat ancillis suis cibaria, cum humiles quosque, et timore jussa servantes, ne lassescant pio labore, mercedis commemoratione reficit.

VERS. 16.---Consideravit. Hodie et usque in finem saeculi mulier fortis, etc., usque ad quae sit beatitudinis plenitudo in regno Dei.

De fructu manuum suarum. Quia de fructiferis suorum fidelium factis, etc., usque ad et pro eis quid [Col. 1115C] potest, laborat.

VERS. 17.---Accinxit. Cum se ad virtutum opera praeparat, etc., usque ad ut bonis operibus fulgeatis.

VERS. 18.---Gustavit et vidit quia bona est. Agri scilicet illius, etc., usque ad sic sed et nocte accensa lucerna manibus operatur.

VERS. 19.---Manum suam misit. Fortia dicit, perfecta in charitate opera, etc., usque ad de cujus fortitudine dicitur: Regnum coelorum vim patitur, et violenti rapiunt illud (Matth. XI).

Et digiti ejus, inquit, apprehenderunt fusum. Colus [Col. 1115D] in sinistra, fusus in dextera, etc., usque ad quid autem mulier fortis, scilicet sancta Ecclesia vel anima perfecta per fusum operata sit; subjungit:

VERS. 20.---Manum suam aperuit inopi, et palmas suas. Hoc de eleemosynis, etc., usque ad cum late [Col. 1116A] longeque praedicatores ad gentes aeternae salutis egentes dispersit.

VERS. 21.---Non timebit. Frigora nivis, etc., usque ad quia credidit Deo dicenti quod portae inferi non praevalebunt adversus eam (Matth. XVI).

Omnes enim domestici ejus vestiti sunt duplicibus, etc. Sapientia scilicet, ad haereses revelandas, et patientia ad tolerandas apertorum nostium pugnas, etc., usque ad qui merito in frigore religatur, quia vestem pietatis non habebat.

VERS. 22.---Stragulatam vestem. Stragulata vestis est quae variante textura, solet confici firmissima, etc., usque ad byssinae enim justificationes sanctorum sunt.

VERS. 23.---Nobilis in portis vir. Vir Dominus [Col. 1116B] qui visus est ignobilis, etc., usque ad cunctis apparebit sublimis.

VERS. 24.---Sindonem fecit et vendidit. In linteo sindonis subtilis, etc., usque ad gentes enim a vitiis ad virtutes, a diabolo migraverunt ad Christum.

VERS. 25.---Fortitudo. Fortitudo ad tolerandum, etc., usque ad esto fortis adversus detractores.

VERS. 26.---Os suum. Ad hoc tantum loquens os aperuit, etc., usque ad utrique convenit quod subjungit:

Lex clementiae. Ut non statim puniat ut lex Moysi, etc., usque ad et sic absolvit eam: Vade et amplius noli peccare.

VERS. 27.---Consideravit. Quia cunctas conscientiae suae cogitationes subtiliter investigat, etc., usque [Col. 1116C] ad et quae didicit agenda, exercere non desinit.

Panem otiosa non comedit. Quia sacrum eloquium quod percipit, opere exsequitur, etc., usque ad non solum otiosae, sed verbosae et curiosae.

VERS. 28.---Surrexerunt filii ejus. Quod futurum novit ut propheta, etc., usque ad sed in judicio quanta sit resurrectionis suae gloria demonstrabit.

VERS. 29.---Multae filiae congregaverunt divitias: tu supergressa es universas. Ecclesiae haereticorum, etc., usque ad quae fide casta et opere perfecto Redemptoris sui vestigia sectatur.

VERS. 30.---Fallax gratia et vana est pulchritudo. [Col. 1116D] Fallax est gloria laudis, etc., usque ad qualiter enim eam laudet, ostendit, Date ei de fructu.

VERS. 31.---Date ei de fructu manuum suarum. Hoc vir ille, de quo supra dictum est, etc., usque ad et probante ac remunerante Deo, cui est honor et gloria.




[Col. 1115]
LIBER ECCLESIASTES. Qui Hebraeis COHELETH [Figure: [Hebrew Text] 2Kb] (G)*





B. HIERONYMI IN LIBRUM ECCLESIASTEN PROLOGUS.

(Vide inter Opera Hieronymi, tom. III.)



CAPUT PRIMUM.
[Col. 1115D]

VERS. 1.---Verba Ecclesiastae. (HIERON. in Eccle., t. III.) Tribus nominibus vocatus est Salomon, etc. [Col. 1116D] usque ad et aequalis magister est, et nescit se esse regem.

(ALBINUS.) Tradunt Hebraei hunc librum Salomomonis esse agentis poenitentiam, quia in sapientia [Col. 1117A] divitiisque confisus per mulieres Deum offendit. Secum enim omnia vana reputavit esse et ad miseriam devenire eos qui in eis spem ponunt.

(HIERON.) Allegorice. Pacificus et dilectus Dei Patris Filius, etc., usque ad unde: In omnem terram exivit sonus eorum: et in fines orbis terrae verba eorum (Psal. XVIII).

VERS. 2. Vanitas vanitatum. (ID.) Pro vanitas vanitatum secundum quosdam interpretes possumus dicere, etc., usque ad donec veniat quod perfectum est.

Antequam suam ponat sententiam, quemdam apparatum videtur et ornamentum facere, cum dicit: Vanitas vanitatum, et omnia vanitas. Postea a majori, id est ab homine incipit, ostendens ipsum vanitati [Col. 1117B] subjectum, id est mutabilitati. Et hoc est, vanitas, etc. Vanitas omnis homo vivens: quanto magis caetera! Unde, Vanitati subjecta est creatura, non volens, sed propter eum qui, etc. Quidquid enim non esse potest, vanitas dici potest, quia mutari potest. Solus Deus semper idem est quod est. Quod autem mutatur, quodammodo evanescit, et non est quod erat; ad comparationem Creatoris, omnis creatura vanitas potest dici et quasi nihilum computari.

(HIER.) Si cuncta quae fecit Deus, etc., usque ad cogor non semel, sed bis dicere, Vanitas vanitatum, et omnia vanitas.

VERS. 3.---Quid habet amplius homo. (ID.) Post generalem sententiam, etc., usque ad sed nudi in terram redeunt, unde sumpti sunt.

[Col. 1117C] VERS. 4.---Generatio praeterit, etc. (ID.). Prima recedit generatio Judaeorum, etc., usque ad nos autem Deum laudamus non in uno saeculo, sed in saeculis saeculorum.

VERS. 5.---Oritur sol et occidit. (ID.) Ipse sol, etc., usque ad qui oritur fideli, occidit infideli.

VERS. 6.---Vadit ad austrum, etc. (ID.) Hinc existimare possumus, etc., usque ad et ita ad orientem revertitur.

In circumitu pergit spiritus. (ID.) Ipsum solem spiritum vocat, etc., usque ad alia frigus consumeret.

VERS. 7.---Omnia flumina intrant in mare. Dicunt philosophi, aquas dulces, quae mari influunt, vel ardente sole consumi, vel salsuginis maris esse pabula. Sed Ecclesiastes noster et ipsarum Conditor [Col. 1117D] aquarum, dicit eas per occultas terrae venas ad capita fontium regredi et de matrice abysso in sua semper ebullire principia. Possumus per flumina, et mare, humanum genus accipere, quod in terram, unde sumptum est redit, secundum illud: Terra es, et in terram ibis (Gen. III). Nec terra impletur multitudine mortuorum. Et Hieronymus dicit torrentes non flumina, eo quod cito transeant.

(HIER.) Omnes torrentes, etc., usque ad quomodo in proverbiis filiae sanguisugae.

VERS. 8.---Cunctae res difficiles. Non potest homo causas et naturas rerum explicare, nec oculus ad plenum intueri, nec auris, instruente doctore, ad summam scientiam pervenire. Videmus enim nunc [Col. 1118A] per speculum in aenigmate et ex parte, donec veniat quod perfectum est (I Cor. XIII), quod in hoc mortali corpore esse non poterit. Haec sententia contra eos est qui sine labore et dicendi studio sanctas Scripturas se novisse putant, et se sapientes, cum insipientes sint.

VERS. 9.---Quid est quod. (HIER.) De his videtur dicere, etc., usque ad ut requiesceret Deus ab omnibus operibus suis die septima.

Quid est quod, etc. De naturis in principio mundi creatis, et de successione earum, quomodo veniunt et transeunt; ut homo moritur, homo nascitur, eadem natura est nascentis, quae fuit morientis. Sic de avibus, piscibus, serpentibus et omnibus animantibus; sic de herbis, arboribus et aliis naturis nihil [Col. 1118B] novum invenitur quod antea non fuerit: nihil praeteritum quod post non fiat. Unde, Requievit Deus die septimo ab omni opere suo (Gen. II), a novarum creatione naturarum, non a gubernatione, secundum illud: Pater meus usque modo operatur, et ego operor (Joan. V). Sic ex primordialibus rerum seminibus totius saeculi tempus naturali cursu peragitur.

VERS. 10.---Nec valet, etc. (HIER.) Estne verbum, etc., usque ad et praedestinatione Dei jam ea facta sunt quae futura sunt.

Jam enim praecessit. Sicut praeterita quae olim fuerunt apud nos, abscondit oblivio, sic quae nunc fiunt, qui nascituri sunt, scire non poterunt; silentio enim peribunt, et quasi non fuerint, abscondentur.

Vanitas enim vanitatum et omnia vanitas, quia [Col. 1118C] omnia more fluentis aquae transeunt, et non redibunt. Cui sententiae totus mundus acclamat, et maxime genus humanum.

VERS. 11.---Non est priorum. (HIER.) Seraphin propterea, etc., usque ad unde post, Non est memoria sapienti cum stulto in aeternum.

VERS. 13.---Et proposui in animo meo, etc. Proposuit ergo Ecclesiastes, etc., usque ad quam sponte incurrerunt.

Hucusque generaliter de vanitatibus saeculi: hinc ad seipsum redit, et quis esset ostendit, quomodo omnia cognoverit, et docuerit, unde: Et proposui in animo meo, et caetera.

Hanc occupationem. (HIER.) Verbum anian [Figure: [Hebrew Text] 2Kb] Aquila, LXX et Theodotio quod latine [Col. 1118D] distensio, etc., usque ad ad superiorem sensum cuncta referuntur.

VERS. 14.---Vidi, etc. Consideravi omnia mundana, et vidi vanitatem et malitiam esse, id est, miserias spiritus, quibus animus diversis fatigatus cogitationibus laborat cognoscere, quod homini non conceditur.

(HIER.) Verbum Routh [Figure: [Hebrew Text] 2Kb] Aquila et Theodotio, etc., usque ad quibus anima diversis cogitationibus affligitur.

VERS. 15.---Perversi. (ID.) Perversus non poterit adornari, etc., usque ad ut non possit comprehendi.

VERS. 17.---Erroresque et stulti. (ID.) Prima sa [Col. 1119A] pientia est stultitia caruisse, etc., usque ad supra disseruisse sufficiat.



CAPUT II.

VERS. 1.---Dixi ergo. (HIER.) Postquam in multitudine sapientiae, etc., usque ad tunc non vanitas erit, sed veritas.

VERS. 2.---Risum reputavi errorem. (ID.) Ubi nos dicimus, etc., usque ad laeta sibi et prospera promittunt.

VERS. 3.---Cogitavi in corde. (ID.) Ebrietas, etc., usque ad quid vitandum.

VERS. 4.---Plantavi vineas. In domo divitis, etc., usque ad sine qua caetera ligna siccabuntur.

VERS. 6.---Et exstruxi mihi piscinas, etc., usque ad et serotinam exspectat de coelo pluviam.

[Col. 1119B] VERS. 7.---Possedi servos: timore servientes, et spiritualia desiderantes, nec timentes.

Vernaculos eos dicimus, qui sunt quidem de Ecclesia, et praedictos servos et ancillas antecedunt; nec tamen liberi sunt.

Vernaculi dicuntur filii servorum, qui in domo domini sui nati sunt.

Armenta quoque et magnos. Hi sunt, qui absque ratione et scientia Scripturarum laborant quidem in Ecclesia, sed nondum ad hominem perveniunt, id est ad imaginem Dei.

(HIER.) Et quidem possessio armenti. Nota quod, etc., usque ad vel vernaculi.

VERS. 8.---Substantias regum. (ID.) Dogmata philosophorum, etc., usque ad et prudentias prudentium [Col. 1119C] reprobat.

Feci mihi cantores. Cantor, etc., usque ad, Cantores et cantatrices, uterque sexus me oblectaret.

Delicias filiorum hominum. Sapientiam scilicet, quae, sicut paradisus, poma habet varia et multiplices voluptates. De qua Psalmista: Delectare in Domino, et dabit tibi petitiones cordis tui (Psal. XXXVI). Et, Torrente voluptatis tuae potabis eos (Psal. XXXV).

VERS. 9.---Qui ante me fuerunt in Jerusalem. Ad litteram: Non est magna laus. Ante Salomonem enim regnaverunt Saul, cujus tempore regnum coepit, et David, sub quo satis parvum erat regnum.

Perseveravit. Alii, stetit, id est, ei in carne posito sapientia permansit, non proficiens per momenta, sicut in nobis, sed in plenitudine stans.

[Col. 1119D] VERS. 10.---Et omnia quae. Sed quanto studio ista crescebant, tanto sapientia deerat, quia per omnia desideria rapiebat, putabamque hunc esse fructum laborum meorum, si libidini servirem; sed tandem in me reversus, vidi omnia vana esse.

VERS. 11.---Sub sole. (HIER.) Christo. In sole posuit tabernaculum suum. Qui ergo ad solis claritatem ordinem constantiamque nondum pervenit, in eo Christus non habitat.

VERS. 13.---Et vidi quia tantum. Cum hoc cogitarem, quod sapiens, lux, stultus, tenebrae: illius oculi in coelo, hujus, in terra, repente mihi surrepsit, quare communi morte pereant, communi miseria deprimuntur, et hujusmodi.

[Col. 1120A] VERS. 18.---Rursus detestatus. (HIER.) Spirituali labore sancti die noctuque in lege Domini meditantur, etc., usque ad sapientia enim non est terrenas divitias congregare.

Habiturus. Hoc ipsi Salomoni contigit, qui non sui similem habuit filium Roboam. Ex quo intelligimus filium nec dignum quidem haereditate patris, si stultus sit.

VERS. 21.---Nam cum alius. (ID.) Supra de incerto haerede, etc., usque ad ex ratione.

VERS. 24.---Nonne melius. (ID.) Postquam omnia pertractavi, etc., usque ad quantum sufficit?

VERS. 26.---Homini bono. (ID.) Corrigenti mores suos, etc., usque ad et spiritus praesumptione composita esse.



CAPUT III.
[Col. 1120B]

VERS. 1.---Omnia tempus habent. (HIER.) Incertum et fluctuantem statum conditionis humanae supra docuit, etc., usque ad nec loco nec tempore continentur.

VERS. 2.---Tempus plantandi, etc. (ID.) Nulli dubium est, etc., usque ad quia perfecta charitas foras mittit timorem.

VERS. 3.---Tempus destruendi, etc. Non possumus aedificare bona, nisi prius destruxerimus mala, sicut Jeremiae dictum est a Deo, ut ante eradicaret et suffoderet et perderet, et postea aedificaret atque plantaret (Jerem. I).

VERS. 4.---Tempus plangendi, etc. Plangendum est nunc ut in futuro saltemus, illam saltationem, [Col. 1120C] quam David ante arcam testamenti (II Reg. VI). Saulis filiae displicens, magis placuit Deo.

VERS. 5.---Tempus spargendi lapides, etc. (HIER.) Miror, etc., usque ad et ad poenitentiam vocat.

Tempus amplexandi. Tempus amplexandi sapientiam, et contemplationi strictius inhaerendi; et tempus longe fieri a complexu, scilicet sapientiae, ut curae temporis, et his sine quibus vivere non possumus, serviamus.

VERS. 7.---Tempus tacendi et tempus. (HIER.) Docemus in Ecclesiis quod nescimus. Omnes artes absque doctore non discimus, sola haec tam vilis et tam facilis, ut praeceptore non egeat. Nihil nobis videtur esse rectum, nisi quod discimus, ut post multum silentium de discipulis efficiamur magistri.

[Col. 1120D] Tempus loquendi. Disciplina Pythagorae est per quinquennium tacere, et postea eruditos loqui.

VERS. 8.---Tempus dilectionis. Tempus amandi post Deum uxores, liberos, propinquos, et tempus odiendi eos, in martyrio. Vel, Quoniam nunc videmus per speculum in aenigmate (I Cor. XIII), etc. Tempus erit diligendi praesentiam Dei, et tempus odiendi, quando, facie ad faciem cernentes, et in melius proficientes, incipiemus odisse et despicere quod amavimus.

Tempus belli. Modo, non agentibus poenitentiam; tempus pacis in futuro, quando omnis Israel salvus fiet; Tempus belli, ne sis securus, accipe armaturam Dei.

[Col. 1121A] VERS. 10.---Vidi afflictionem quam dedit, etc. (HIER.) Dicitur quod propterea Deus, etc., usque ad usque ad finem saeculi fecerit crescere, manere et mutari.

VERS. 12.---Et cognovi. (HIERON.) Ideo colonus in mundo datus est homo, etc., usque ad hinc:

VERS. 13.---Omnis homo qui comedit et bibit, etc., Multae enim nunc tribulationes justorum, in futuro autem non erit labor in Jacob.

Didici, etc. (ID.) Nihil est in mundo novum, solis cursus, lunae vices, terrae et arborum siccitas, vel viror, cum mundo condita sunt; et haec idcirco Deus certa ratione temperavit, ut Dei Providentiam in his intelligamus, et timeamus a facie Dei. Vultus autem Domini super facientes mala.

[Col. 1121B] VERS. 16.---Vidi sub sole. (ID.) Cum in hoc mundo judicium et veritatem requirerem, etc., usque ad, Omnia enim tempore suo requirentur.

VERS. 17.---Dixi in corde meo. (ID.) Quasi, etc., usque ad et impleri terram pecoribus et armentis.

VERS. 21.---Quis novit. (ID.) Non dicit, etc., usque ad et rei quasi dubiae certus assertor sit.

Deorsum. Ad inferos. Fieri enim potest ut cito mutentur, et saepe qui docti videbantur, ad inferos ducuntur; et simplices rustici coronantur.

VERS. 22.---Et deprehendi. Superiori errore turbatus, etc., usque ad quae in mundo futura sunt postea.



CAPUT IV.

VERS. 1.---Verti me ad alia. Plenius hunc locum [Col. 1121C] David in psalmo LXXII, et Jeremias in suo volumine prosequuntur.

VERS. 2.---Et laudavi. (HIER.) Alii hunc locum ita intelligunt, etc., usque ad et tandiu eas esse beatas quandiu perfruantur choro angelico.

VERS. 3. Et feliciorem. Quia nec vidit haec mala, nec expertus est: nec secundum errorem eorum qui putant animas esse, antequam homines fiant. Melius est itaque omnino non esse quam male vivere: unde, Melius illi erat si natus non fuisset homo ille, etc. (Matth. XIV).

VERS. 9.---Melius est. (ID.) Post sollicitudines et miserias, etc., usque ad calorem vitae aeternae accipere non valemus.

VERS. 13.---Melior est puer. (ID.), usque ad [Col. 1121D] finem cap.



CAPUT V.

VERS. 1.---Ne temere, Deus. Quia omnia audit et videt, et stultitiam tuam arguit quamvis ipse in coelo, et tu in terra.

VERS. 2. Multas. Quasi sicut qui multa cogitat, ipsa frequenter somniat, sic in stultitiam recidit, qui ultra se, de Deo disputat. Vel, quia modo videmus per speculum et in aenigmate, quasi per somnum, aestimamus nos tenere, quod non habemus, et tamen nihil habemus.

VERS. 3.---Cum votum voveris. (HIER.) Melius est non promittere, etc., usque ad, vapulabit multis plagis.

[Col. 1122A] VERS. 4.---Multoque. Sicut Judaei qui dixerunt: Omnia quaecunque praecepit nobis Deus, faciemus (Exod. XXIV, XXXII): et adoraverunt vitulum.

VERS. 5.---Ne dederis os tuum. Quasi ne dicas te ex infirmitate carnis tuae peccare, tanquam reflectens culpam in auctorem.

Coram angelo. Qui astat unicuique, et omnia Deo nuntiat: ne putes omnia latere Deum.

VERS. 6.---Ubi multa sunt. Quasi, Ne dederis os tuum, etc., quia haec vita est quasi somnia, et multa videntur vera, quae sunt falsa; sic et excusatio tua.

VERS. 7.---Si videris calumnias. Ac si dicat: Ne dicas coram angelo, non est Providentia: quod est contra eos qui omnia casibus agi putant, et Dei providentiam negant. Si tamen videris calumnias egenorum, [Col. 1122B] etc.

VERS. 8.---Universae terrae, etc. Deus patiens et redditor, qui dicit, Cum accepero tempus, ego justitias judicabo.

VERS. 11.---Dulcis est somnus. (HIER.) Divitem avarum, etc., usque ad quoniam ipsi Deum videbunt.

VERS. 12.---Est et alia infirmitas. Possumus haec de philosophis, etc., usque ad cum scriptum sit: Perdam sapientiam sapientium, etc.

VERS. 17.---Hoc itaque mihi visum est bonum, etc. Melius dicit esse, etc., usque ad quam inspirat Dei gratia in adjuvando bona opera.



CAPUT VI.

[Col. 1122C] VERS. 1.---Est et aliud malum. Describit, et aliter divitem avarum, qui cum omnia habeat bona, nihilominus nimia parcitate se cruciat, nesciens cui congreget.

VERS. 2.---Vir cui dedit Deus divitias. (HIER.) Potest hoc de populo Israel accipi, etc., usque ad ad judicium properabimus omnes.

VERS. 3.---Sepultura. (ID.) Adeo avarus, ut nec de sepultura cogitet, vel, saepe pro divitiis occisus abjicitur insepultus: vel, quia nullam sibi memoriam relinquat, cum omnibus bonis affluat.

VERS. 7.---Omnis labor: hoc est, quod laborando didicit homo, id est rationalis, in ore habet, quia alios docet.

Anima ejus non implebitur. (ID.) Quia semper [Col. 1122D] cupit discere quod doceat: et hoc habet stulto plus, quia cum beato paupere tendit ad Christum, qui est vita et qui ait: Beati pauperes spiritu, quoniam ipsorum est regnum coelorum.

VERS. 10.---Qui futurus est. (ID.) Omnium hominum, qui futuri sunt corpore circumdandi, jam Deus vocabulum novit; ne possit homo respondere contra artificem, quare ita, vel ita sit factus. Quanto enim amplius quaesierimus, tanto magis ostenditur vanitas nostra et verba superflua; et non ex praescientia Dei tollitur liberum arbitrium, sed causae ante praecedunt quare unumquodque sit factum.

VERS. 11.---Verba sunt. Quasi, Dei quidem filius futurus est homo, tu autem noli ultra inquirere [Col. 1123A] qualis, quomodo et cujusmodi, sed crede generationem ejus.



CAPUT VII.

VERS. 2.---Melius est nomen bonum. (HIER.) Memoria bonorum operum, quae delectet auditorum corda, sicut nares unguenta: Unde, Memoria justorum in laude, nomen impiorum putrescet.

Et dies. Hoc est, Melius est miserae vitae tormenta, et tribulationes, et labores moriendo evadere, quam ad haec nasci et sustinere.

VERS. 4.---Melior est ira, contra peccatum suum vel alienum, quia corrigis, non quia ultionem cupis (Prov. XXVII).

VERS. 6.---Melius est a sapiente. Meliora sunt amici vulnera, quam fraudulenta inimici oscula. [Col. 1123B] Verba adulantis magis insensata ad spinas, id est, saeculi curas moventia, quae ducunt ad gehennae incendia: sapiens perfectus nulla argutione indiget, nulla calumnia turbatur. Ergo de sapiente in profectu posito est accipiendum qui aliquando turbatur de iniquitate judicii, cum Deus statim non punit.

VERS. 9.---Melior est finis. Perfectio. Qui perseveraverit salvus erit. Melior est consummata justitia, quam inchoata, et orationis epilogi quam exordia; hic certamen, ibi victoria.

Arrogante. Huic arroganti contrarius est, qui in Evangelio pauper spiritu legitur (Matth. V).

VERS. 11.---Quid putas? Aliter: Sic debes vivere, ut semper praesentes dies sint tibi meliores, quam praeteriti. Semper est enim tempus operandi, ne cum [Col. 1123C] coeperis decrescere, dicatur: Currebatis bene, quis vos impedivit non obedire veritati? (Gal. V.)

VERS. 14.---Considera opera Dei. Quam magna, quam mirabilia; alium gratuita pietate elegit, alium justo judicio despicit, unde, Jacob dilexi, Esau odio habui (Mal. I). Et, Universae viae Domini misericordia et veritas.

VERS. 15.---Malam diem (HIER.) judicii, quae mala videtur malis, unde, Dies illa dies irae, etc. Vel, bona et mala, id est prospera et adversa, prout juste evenerint, sustine viriliter. Omnia enim juste, quamvis occulte, et hoc est non inveniat, etc.

VERS. 18.---Et noli esse. Impii non dimidiabunt dies suos, quasi, Noli impoenitens provocare Deum, ut etiam viventi inferat supplicium, sicut fecit Dathan [Col. 1123D] et Abiron.

VERS. 19.---Nihil negligit. Omnibus sine respectu personarum benefacit. Vel, in prosperis et in adversis providet.

VERS. 20.---Decem principes. (HIER.) Angelos, qui civitati nostrae, id est Ecclesiae, tanquam custodes, id est auxiliatores, praesunt. Et decem dicuntur, quia denarius numerus est perfectus.

VERS. 22.---Sed et cunctis. Docet sapientem maledicorum linguas non attendere, ne cum ipse idem faciat, sibi velit ignosci et alios reprehendi. Si enim hoc fecerit, semper curiosus et iratus erit, quia nec servorum linguas compescere valebit.

VERS. 27.---Venatorum, daemonum, qui venantur [Col. 1124A] animas nostras, quorum mulieres retia, et sagenae haeretici.

VERS. 28.---Ecce hoc. Hoc inveni, etc., usque ad facilior ad casum est mulier.

Ut invenirem rationem. Quamcunque rem vel discretionem inter homines et eorum mores: quis perfecte bonus nisi solus Christus?

VERS. 29.---Virum. Christum, qui caput est omnium bonorum, quod figuratur per millenarium qui perfectus numerus.

VERS. 30.---Solummodo hoc. (HIER.) Ne videatur communem omnium hominum naturam damnare, et Deum ejus auctorem accusare, vigilanter adjecit, Solummodo, etc. Quasi dicat: Homo quidem bonus factus est, sed libero arbitrio derelictus, [Col. 1124B] sponte cadit et immiscet se vanis curis et superfluis.

Quis talis ut sapiens, etc. (ID.) Dixit superius vix bonum hominem inveniri, cum a Deo homines sint boni facti. Nunc quae bona eis dederit tanquam gratulabundus enumerat, sapientiam, rationem, arcana cognoscere.



CAPUT VIII.

VERS. 2.---Ego os regis observo. (HIER.) Videtur quidem praecipere juxta Apostolum, etc., usque ad hujus voluntati parendum.

VERS. 4.---Nec dicere ei quisquam potest, etc. (ID.) Praecepta Dei non sunt discutienda quare illa praeceperit, sed facienda.

VERS. 8.---Non est in hominis ditione. (ID.) Quasi, [Col. 1124C] non debes moleste pati, si futura non scire potes, si a potentioribus impiis saepe opprimeris, quia cito omnia finiuntur, et mors omnia aequaliter rapit.

VERS. 10.---Vidi impios sepultos, etc. Nec in morte poenitet, quorum quanto accusatio rarior et difficilior, tanto peccandi libertas videtur eis esse major.

VERS. 14.---Sunt justi quibus mala proveniunt, etc. Ut filiis Aaron sacrificantibus secundum Hebraeum, et Manasses post tanta mala a captivitate in regnum reductus feliciter vixit.



CAPUT IX.

VERS. 1.---Sunt justi, etc. Melior est canis. (HIER.) Canis vivus, pauper justus, leo mortuus, potens [Col. 1124D] iniquus, qui nihil secum aufert de mundo.

VERS. 5.---Mortui vero. (ID.) Quidam asserunt etiam post mortem crescere, etc., usque ad creaturas rationales et promereri.

VERS. 10.---Erunt. Id est, valebunt tibi post mortem.

VERS. 11.---Bellum. Victorum vel etiam imitatores belli, secundum illud: Sine me nihil potestis facere.

Divitias. Bonorum operum.

VERS. 12.---Sicut pisces capientur. Haeretici quoque habent sagenam suam missam, et laqueos quibus capiant simplices.

VERS. 15.---Vir pauper. Christus, de quo Psalmus: [Col. 1125A] Ego sum pauper et dolens (Psal. LXVIII). Et in quo omnes thesauri sapientiae et scientiae sunt absconditi (Col. II).

Per sapientiam suam. Non per potentiam.

VERS. 17.---Verba sapientium. (HIER.) Qui favorem et plausum non quaerunt, sed salutem audientium: nec clamant ut audiantur, sed cupiunt, ut exaudiantur.

Inter stultos. Stulti qui non quaerunt proficere, sed laudem sibi acquirere.



CAPUT X.

VERS. 4.---Locum. Stationem fidei retine, ne vincaris: et ne perficias si jam male cogitaveris.

Qui fodit. Lacum aperuit, et effodit eum: et incidit [Col. 1125B] in foveam quam fecit.

VERS. 11.---Si mordeat. (HIER.) Quasi, sicut serpens occulte mordens venenum infundit, sic et qui detrahit. Vel, serpens, id est diabolus, mordet in silentio, quando qui, diabolo suadente, peccavit, non vult confiteri.

VERS. 19.---In risu faciunt panem et vinum, ut epulentur bibentes. Praedicant, magis ut alliciant quam ut proficiant.

Pecuniae obediunt omnia, etc. Et sacerdotes in mercede docebant.

VERS. 20.---In cogitatione tua, etc. Simpliciter monet, ne vel ira vel levitate majoribus maledicamus, quia saepe eis, etiam cum non timebamus, quae diximus, nuntiantur, etiam si in cubili.



CAPUT XI.
[Col. 1125C]

VERS. 1.---Mitte panem. Aptos fructificationi.

VERS. 2.---Da partes septem. (HIER.) Vetus Testamentum, cujus septima dies, scilicet sabbatum, praecipue honoratur; necnon et octo, quod est novum; sine altero enim non valet alterum.

VERS. 3.---Si ceciderit lignum ad austrum, aut ad aquilonem, (ID.) quasi diceret: Locum quem hic tibi praeparaveris, in futuro habebis.

VERS. 4.---Qui observat ventum, non seminat. (ID.) Ac si dicat: Omnipotenti te tribue, vel corporale solatium, vel Dei verbum (ne forte praetereas eum qui dignus est accipere); et omni tempore. Qui observat ventum. In media tempestate seminandum [Col. 1125D] est, quia nescimus quae sit voluntas spiritus, et hoc est, Quomodo, etc.

VERS. 6.---Mane semina semen tuum, etc. (ID.) [Col. 1126A] Omni tempore, scilicet a mane in vesperum, et e converso: vel in pueritia et in senectute. Qui enim perseverat, salvabitur.

VERS. 9.---Laetare ergo juvenis, etc. (ID.) Hinc usque ad finem libri, etc., usque ad se judicandos sciant.



CAPUT XII.

Hinc usque ad finem capituli legitur tribus modis, scilicet de judicio, senectute, captivitate, et serviunt quaedam glossae quandoque duabus sententiis, quandoque vero inveniuntur secundum omnes sententias.

VERS. 2.---Antequam tenebrescant sol et lumen, et stellae et luna, etc. (HIER.) Sol convertetur in tenebras, etc., usque ad nubes et pluviae cessant ei.

[Col. 1126B] VERS. 4.---Et claudent ostia in platea, ne videant lusus juvenum: omnia enim talia sunt eis importabilia.

Et consurgent. Quia non possunt dormire refrigescente sanguine, siccato humore quibus alitur sopor.

VERS. 5.---Dissipabitur capparis. (HIER.) Capparis renibus valet, etc., usque ad in adversitate vero desistunt a bono.

VERS. 6.---Antequam rumpatur funiculus. Redit ad superiora, ubi ait: Memento Creatoris tui, etc., simili fine sententiam concludit.

VERS. 7.---Et revertatur. Antequam revertaris in Babyloniam unde es egressus in lumbis Abrahae, [Col. 1126C] et incipias in Mesopotamia conteri, unde profectus es.

VERS. 8.---Vanitas vanitatum. Post descriptionem humanae fragilitatis et mortis, pulchre quod proposuerat concludit: Vanitas vanitatum. Quasi, noli luxuriari, noli delicias quaerere, cum scias te celeri fine transire et ad judicium festinare.

VERS. 11.---Verba sapientium. (HIER.) Ne videatur temere post legem per Moysen, ipso Deo praemonente, datam, nova praecepta cudere, dicit haec verba sapientium esse.

VERS. 13.---Finem loquendi. Quia diversorum diversas sententias, tanquam concionator, induxerat: hoc fine omnes conciliat, scilicet Deum time. Hoc solum aiunt Hebraei in auctoritate habitum, [Col. 1126D] quia hic intentionem suam ostendit, cum videatur in multis ad voluptates hortari.




[Col. 1125]
CANTICUM CANTICORUM. (G)*



PRAEFATIO.
[Col. 1125D]

Salomon filius David regis Israel juxta numerum vocabulorum suorum tria volumina edidit. Quorum primus est [Figure: [Hebrew Text] 2Kb] misle, quem Graeci , Latini proverbia nominant, eo quod in ipso sub comparativa similitudine figuras verborum et imagines veritatis ostendit: ipsam autem veritatem ad intelligendum [Col. 1126D] ingenio legentium reservavit. Secundum librum [Figure: [Hebrew Text] 2Kb] coheleth vocavit, qui Graece vocatur, Latine concionator: eo quod conciones non solum spiritualiter ad unum, sicut in Proverbiis, sed ad universos generaliter dirigantur, docens, omnia quae in mundo cernimus, vana esse et brevia: et ob hoc minime appetenda. Tertium librum [Figure: [Hebrew Text] 2Kb] [Col. 1127A] sir hassirim praenotavit: qui in Latinam linguam vertitur in Cantica canticorum. Ubi per epithalamicum carmen conjunctionem Christi et Ecclesiae mystice canit. Dicitur autem Canticum canticorum, eo quod omnibus canticis praeferatur. Sicut in lege quaedam dicuntur sancta, quibus majora sunt sancta sanctorum. In his quidem tribus libris trium generum disciplinas composuit, quibus ad rerum scientiam pervenitur. In primis namque ethicam, id est moralem, post hoc physicam, quae qualitatem naturae comprehendit, ad ultimum theoricam, id est contemplativam. In Proverbiis enim moralia docens, per communem quemdam loquendi usum altiorem intelligentiam edidit, conservationemque mandatorum, et doctrinae coelestis institutionem succinctis [Col. 1127B] verbis, brevibus sententiis coaptat. Sunt autem Proverbia sub verbis aliis res alias explicantia, quae aliter quam dicuntur, intelliguntur: plus in virtute sententiarum, quam in sono verborum habent; quae Graeci vocant. Ecclesiastes rerum naturas discutiens, cuncta in mundo vana et caduca esse deprehendit, rerumque omnium fragilitate conspecta, renuntiari mundo admonuit. In Canticis canticorum supergressus visibilia, atque contemplans ea quae sunt coelestia, vel divina, sub specie sponsi sponsaeque, Christi Ecclesiaeque unitatem declarat, atque animam ad amorem coelestium excitans, perveniendum ad consortium Dei provocat. Illud vero non est putandum, quod ab auditoribus nostris traditur, apud Hebraeos hanc fuisse conversationem, [Col. 1127C] ne cuiquam hunc librum legere permitterent, nisi viro jam perfectae scientiae et roboratae fidei in peritia: ne tam erudiret cognitio lubricas mentes, quam textus ad concupiscentias corporales converteret.

Salomon, id est pacificus, quia in regno ejus pax per quam futura pax Ecclesiae figurabatur, Idida, id est dilectus, et significat illum de quo dicitur: Speciosus forma prae filiis hominum: propterea benedixit te Deus in aeternum (Psal. XLIV). Ecclesiastes, id est concionator, et significat illum, qui rationabiliter erat allocuturus, et congregaturus Ecclesiam. Juxta numerum vocabulorum, tres fecit libros: Proverbia, in quo libro docet parvulos non tam aetate quam sapientia, de aequanimi conversatione in mundo, [Col. 1127D] scilicet qualiter licite possint uti temporalibus; Ecclesiasten, in quo instruit homines provectioris aetatis ad contemptum caducorum; Cantica canticorum, scilicet hoc opus, in quo virum consummatum docet de solo amore Dei, ut requiescat inter brachia sponsi. Unde et Canticum canticorum dicitur sua dignitate omnia alia excellens cantica. Per illa quippe vitantur vitia, cavetur hostis: per ista locupletamur virtutibus, Domino conjungimur. Simili ordine etiam philosophi institutiones suas ponunt. Primum ethicam docent, postea physicam, et quem in his profecisse vident, ad theoricam usque perducunt. Materia, sponsus et sponsa, id est caput et Ecclesia. Et modus, quali desiderio membra capiti [Col. 1128A] cohaereant, et ei placere contendant, et quae dona ab illo, vel in praesenti accipiant, vel in futuro exspectent, et quali affectione sponsus Ecclesiam diligat, eam laudans, et admonens, et confortans. Finis est dilectio Dei.

Quatuor mihi in hoc opere invenisse videor personas, sponsum et sodales ipsius, sponsam et adolescentulas cum ea. Alia a sponso, alia dicuntur a sponsa: nonnulla a juvenculis, quaedam a sodalibus sponsi. Congruum quippe est ut in initiis sit adolescentularum multitudo cum sponsa, juvenum turba cum sponso. Sponsum, Christum intellige, sponsam Ecclesiam sine macula et ruga. Angelos vero, et eos qui pervenerunt in virum perfectum, intellige amicos sponsi. Adolescentulae, sunt sponsarum incipientium [Col. 1128B] turbae, juxta modum quemdam salutem adeptae.

Ex hoc autem libro Gentiles sibi epithalamium vindicarunt, et istius generis carmen assumptum est. Si vis ascendere ad Canticum canticorum, necesse est de Aegypto egredi, ut post transitum maris Rubri, submersis inimicis, primum possis canere canticum: Cantemus Domino, gloriose enim, etc. (Exod. XV). Sed quia adhuc longe es a Cantico canticorum, perambula terram deserti spiritualiter, et consequenter Jordanis ad ripam constitutus, secundum canticum canas, Audite coeli quae loquor, etc. (Deut. XXXI). Et cum universa transieris, ad altiora conscende, ut possis anima decora cum sponso, et hoc canere Canticum canticorum.

Notandum quod sponsa semper in domo, vel in [Col. 1128C] lectulo, vel in aliquo interiori loco cum sponso manere concupiscit: quod mulieribus congruit. Ipse quod masculorum est, ad forinseca vinearum, vel ad hujusmodi opera amicam evocat: quia nimirum Ecclesia, si posset fieri in tranquillitate pacis Domino sobolem educare desiderat. At ipse in praesenti eam crebris persecutionibus exercet, quo mundior ad aeterna perveniat, ne si prospera contingant, incolatu praesentis saeculi vel exsilii delectata, minus ad coelestem suspiret patriam.

Synagoga congregatio, quod et lapidum: Ecclesia convocatio, quod rationabilium. Utraque autem haec portio justorum in eadem fide Christi et dilectione diversis temporibus, illa exspectando venturum, ista suscipiendo praesentem, consors effecta est. Omnes [Col. 1128D] animae motiones, universitatis conditor Deus creavit ad bonum: sed usu nostro saepe fit, ut res quae per naturam bonae sunt, dum male his abutimur, nos ad peccatum deducant. Unus ex animae motibus amor est, quo bene utimur si sapientiam amemus, et veritatem: Male autem si carnem aut sanguinem. Tu igitur ut spiritualis audi spiritualiter amatoria verba cantici cantari, et disce motum animae tuae et naturalis amoris incendium ad meliora transferre.



CAPUT PRIMUM.

VERS. 1.---Osculetur me osculo oris sui. Vox praecedentium adventum Christi qui orant ad patrem sponsi, id est Christi. In mediis precibus exauditur, [Col. 1129A] et videns sponsum ad ipsum loquitur: Tangat me dulcedine praesentiae suae, quam a prophetis saepius promissam audivi, et velut osculum afferens, etiam mei oris attactum suscipiat; id est, interrogantem me de via salutis audiat, et utraque unum faciens, osculum pacis afferat. Osculari pro pacificari ponitur, ad similitudinem illorum qui propter discordiam a dominis suis recesserunt, sed redeuntes se invicem osculantur, et perfecte pacificantur, sic Synagoga genus humanum a Deo per peccatum remotum, optat reconciliari per incarnationem Filii. Quot praecepta ex ejus praedicatione cognoscit, quasi tot oris ejus oscula suscipit. Loquitur more amantis, quae prae fervore dilectionis ordinem loquendi non valet observare. Sicut enim in osculo duo corpora diversa [Col. 1129B] junguntur, sic in incarnatione Filii duae substantiae divinitatis et humanitatis penitus diversae inseparabili conjunctione uniuntur. Meliora sunt. Ubera sponsi Christi nominat, quod muliebre est, ut ipso carminis initio figurate se loqui manifestet. Ideo desidero osculum, quod est etiam redemptio mea; quia instructiones tuae, quae sunt lac et nutrimenta puerorum, sunt meliores aliis doctrinis, quae non fovent, sed occidunt simplices: sicut vinum enecat parvulos. Unguentorum odoribus opinio solet signari virtutum.

VERS. 2.---Oleum effusum nomen tuum. Ideo etiam desidero osculum, quia nomen tuum est oleum, etc. Sponsus a patre ad sponsam venit unctus, ut et sponsam ungat. A chrisma Christus, id est, ab [Col. 1129C] unctione unctus; quod nomen per gratiam Spiritus sancti in baptismate funditur in cunctos fideles. Nondum possum teipsum amplecti, nomen tuum interea ex desiderio tui mecum pernoctabit. Nomen Jesu venit in mundum, et statim praedicatur. Oleum effusum, id est, in universa terra Christi nomen praedicatur; nunc Moysi nomen auditur in gentibus, quod prius Judaeae tantum claudebatur angustiis. Ideo adolescentulae dilexerunt te. Haec dicens, adolescentulas conspicit, quae dum prius loqueretur, non aderant, sed in precibus mediis ingreditur adolescentularum chorus et sponsae laudatur eloquiis. Universae Ecclesiae, quae unam catholicam Ecclesiam faciunt, adolescentulae sunt: non vetustae per culpam, [Col. 1129D] sed novellae per gratiam, non senio steriles, sed aetate mentis ad spiritualem congruae fecunditatem. Et quia oleo tuae gratiae omnes dolores criminum evacuasti, Ideo adolescentulae, etc.

VERS. 3.---Trahe me post te. Respondent adolescentulae: Trahe me post te. Sponsa non post tergum sequitur, sed sponsi juncta lateri, famulae post eam ingrediuntur. Trahe me post te. Hucusque vox exspectantium incarnationem Salvatoris, et dona ipsius commendantium: hinc subinfertur vox illorum, qui post tempora incarnationis ad fidem venerunt. Illa ut veniret, et osculum offerret rogabat; haec non ad se ultra eum descendere taliter flagitat, sed ipsa potius ad coelos sequi desiderat: quod quia per se non posse fieri conspicit, ejus ducatum implorat, ad [Col. 1130A] quem venire desiderat. In odorem unguentorum. In consideratione miraculorum. Introduxit me rex, etc. Sponsa in penetrale sponsi ingressa revertitur ad juvenculas, et nuntiat illis: Introduxit me. Vel, per spem in aeternam beatitudinem induxit, pluraliter, pro omnimoda bonorum copia, quasi jam dulcedinem regni coelestis praelibavi, quae mihi in coelis parata sunt, ipso revelante cognovi: moxque ad eum conversa, qui sibi hoc revelat, gratias agit pro beneficiis. Quatuor sunt in domo: porta, ascensus, triclinium, cubiculum. Per portam, fidem: per ascensum, spem: per triclinium charitatem: per cubiculum, ipsam beatitudinem intelligimus. Exsultabimus et laetabimur. Quasi diceret: Non de perceptis muneribus ipsi nos extollimus, sed te: memores per [Col. 1130B] omnia quanta pietate austeritatem legis, gratia fidei evangelicae mitigare dignatus es: ideo non in nobis, sed in te exsultabimus, quia recti omnes diligunt te, et super omnia diligendum didicerunt. Rursus in penetrale sponsa ingressa, adolescentulae, dum illius praestolantur adventum, laete concinunt pro sponsae perfectione. Memores uberum. Et recti diligunt, ad sponsae commendationem refertur. Memores uberum, etc. Illa (quae major est) jam tuorum lacte uberum perfruitur. Nos quoque non quidem diligimus, sed diligemus. Deinde loquuntur ad sponsum, Recti diligunt te. Recti, omnes qui sunt recti corde super omnia te diligunt, nec recti sunt qui tuo amori aliquid praeponunt, a quo solo habent quidquid boni habent. Recti diligunt. Frustra se conditorem diligere [Col. 1130C] credunt, qui ejus monita contemnunt. Vere justi, nec actu, nec cogitatu, nec dicto Deum violant.

VERS. 4.---Nigra sum. Postquam Ecclesia in cellaria est perducta, per cognitionem scilicet et per spem futurorum bonorum, postquam eum recto corde diligere, et in ejus gratia gaudere didicit, restat ostendere, quod pro amore illius et pro acquisitione bonorum, quae gustavit, certamen subeat, et quid afflictionis toleret. Nigra. Quasi dicat: promittitis vos mecum ituras, et potest vos tribulatio deterrere quam patior: sed ne afflictio, nec infamia vos deterreant, quia haec virtutum formositatem conferent, et post amorem restat patientia ad experimentum [Col. 1130D] amoris. Nigra. Rursus adolescentulis sponsa respondet, et agitur de manifesta tentatione. Nigra. Vilis quidem in oculis persequentium appareo, sed ante Deum veritatis confessione gloriosa refulgeo. Sicut tabernacula Cedar. Hic sicut ponitur non pro veritate, sed pro aestimatione insipientium, qui eam putant vitiorum, vel daemonum mansionem; sicut pelles Salomonis hic ponitur pro veritate. Cedar Ismaelis filius fuit, cujus manus contra omnes, et manus omnium contra eum, nullum inter homines habens locum, sed in tabernaculis pro nequitia, et ira semper habitans. Sic et justi pro meritis suis creduntur expelli et affligi, et quasi hostes omnium judicantur: unde dicitur, Eritis odio omnibus hominibus propter nomen meum (Matth. X). Sicut pedes. [Col. 1131A] Ecclesia in se carnalia mortificans desideria, et decorata virtutibus, vero pacifico dignum fit habitaculum. Ideo caro Dominici hominis vocatur pellis, quia sicut tentorium super aliquem tenditur ne a sole uratur, ita caro Christi in cruce extensa fuit nobis obumbratio vitiorum.

VERS. 5.---Decoloravit me sol. Solis est urere et illuminare, sic verus sol exterius suos persecutionibus exurit, dando vires resistendi illuminat. Filii matris. Et quasi ad objectionem infirmorum dubitantium respondet: Ostendit unde primam persecutorum rabiem pertulerit, quae gravior apparet, per hoc quod a contribulibus. Filii, id est, apostoli destruxerunt sectam nostram. Paulus Ecclesiae persecutor filius fuit matris ejus secundum carnem et educationem: [Col. 1131B] et poenitentiam agens ad sororis signa conversus, praedicavit fidem quam ante destruebat. Posuerunt me. Una erat in Hierosolymis vinea Christi, scilicet primitiva Ecclesia, quae in die Pentecostes adventu sancti Spiritus est constituta, cujus eo tempore apostoli custodes fuerunt: sed facta persecutione dispersi sunt in regionibus Judaeae et Samariae praeter apostolos, et sic contigit ut plures essent vineae, id est in pluribus locis. Et dum persecutores Judaei volebant Ecclesiam perturbare, seminarium verbi spargebant latius nolentes, et unam persequendo, multas constitui fecerunt. Cum ergo dixisset se afflictam parricidiali odio Synagogae, mox subjicit, quantum per hanc afflictionem profecerit: addens ex persona illorum, quibus praedicandi cura commissa [Col. 1131C] est: Posuerunt me custodem in vineis. (GREG.) Vineae nostrae, actiones sunt, quas usu quotidiani laboris excolimus. Sed custodes in vineis positi, nostram vineam non custodimus: quia dum extraneis actionibus implicamur, ministerium actionis nostrae negligimus. Dum plures custodirem vineas, ut alios lucrifacerem, in quibusdam damna sustinui. Acerbitas persecutionis filiorum Synagogae fecit me vineam meam non custodire, quia, relicta evangelica doctrina, ad legalium observationum differentias cogebant.

VERS. 6.---Indica mihi, etc. Vox incipientis Ecclesiae de gentibus ad sponsam, quia multi pseudoprophetae exeunt in mundum, dicentes: Ecce hic Christus, ecce illic; exorat ut possit discernere, in [Col. 1131D] quorum professione et opere possit inveniri. Indica mihi, pastorem meum, quem tota anima diligo, et in quibus requiem et pascua habeat, ne aestu turbata tentationum, per sodalium, id est haereticorum conventicula eam quaerere incipiam. Vel, in voce praedicatorum ad sponsum, ut discernere possint quibus vitae verba ministrare debeant. Deinde conspicit sponsum, qui conspectus abscessit. Et frequenter hoc facit in toto carmine, quod expertus in se probavit, saepe habitus sponsus, saepe elabitur, donec vere tenebitur. In meridie, etc. Id est in splendore majestatis tuae, quod perfectis convenit, non mane, vel vespere. Vel, meridie, id est in exustione tribulationum, quam immittit diabolus dolens mundum sibi [Col. 1132A] subripi. Solet rerum qualitas ex tempore notari. Abraham meridie angelos suscepit. Joseph meridie cum fratribus epulatur. Sodalium tuorum. Haeretici sodales dicuntur, quia nominis ejus et confessionis mysteria circumferunt.

VERS. 7.---Si ignoras. Quia sponsa dum auxilia praesentiae Dei requireret in tribulationibus, ex persona infirmantium subjunxerat, Ne vagari incipiam: statim eamdem trepidationem illius sponsus imploratus benigna increpatione redarguit, secundum illud Evangelii, Modicae fidei (Matth. XIV), quasi dicat, tu times in tribulatione a me deleri, et in fervore denigratam te conquereris: sed ego per tribulationes te pulchriorem efficere constitui. Quod si forte hoc ignoras, nec reminisceris quod nemo coronatur, [Col. 1132B] nisi qui legitime certaverit, egredere a meo consortio. (GREG., lib. XVI Moral, c. 21.) Semetipsam cognoscit, quando animo inter peccatores posita, ad auctoris sui imaginem se conditam meminit et juxta perceptae similitudinis ordinem incedit; quod si non cognoscit, egreditur a secreto cordis in exteriores concupiscentias, et ad latam viam ducta, sequitur exempla populorum. Dominus objurgans Ecclesiam paventem, admonet datae sibi gratiae adversus hostium insidias. Haedos tuos. Quia non juxta mandatorum meorum regulam, sed juxta tuos errores instituuntur. Juxta, in vestigiis pastorum novissima fies, non inter oves, sed haedos. Vel juxta, id est ut sis similis veris pastoribus, quia hypocritae sequi bonos videntur viros.

[Col. 1132C] VERS. 8.---Equitatui. Sicut priorem populum de Aegyptiaca servitute liberavi, sic te de persequentium manibus liberabo, elidens Pharaonem, si te sponsam meam cognoveris, liberans a servitute diaboli, in fonte baptismatis passione rubricati, submerso ibidem auctore peccati. Equitatui meo. Quia Dominus non vult Ecclesiam ignorare seipsam, sed diligenter attendere quid donorum acceperit, quid pati debeat, consequenter post comminationem blanditur ei, quasi dicat: Si vis intelligere quomodo te scire debeas, intellige cui te comparaverim, et tunc cognosces te talem per beneficia mea tibi collata, quae turbari non debeas. Equitatui. Eques, sponsus, dicente propheta: Et salus ejus equitatio (Habac III). Quantum ergo differt meus equitatus ab [Col. 1132D] equis Pharaonis, tantum melior es omnibus aliis filiabus. Sicut ille populus supervenientibus curribus Pharaonis perterritus est, sed coelesti protectione salvatus, et per aquas submersis hostibus in terram promissionis introductus est: sic unda mortis, quae cunctis occursura est mortalibus, pravos rapit in interitum, piis reserat iter ad salutem, et caetera omnia, quae ibi corporaliter, hic complentur spiritualiter. Dubitantem benigne increpat, et ne desperet in sequenti fideli amore viriliter confortat, ubi Pharaonis curribus comparat. In curribus Pharaonis. Id est in tempore curruum. Et nota superbiam: Pharao, elidens vel dissipans interpretatur. Nec oportet ut vagari incipias, cum me consolatorem [Col. 1133A] habeas, et praelatos quibus innitaris, per quos subsistas.

VERS. 9.---Pulchrae. Quoniam ostensum est quomodo Dominus Ecclesiam inter adversa protegat, restat ostendi quantum amorem ipsius Domini inter adversa servet Ecclesia. Unde sequitur, Pulchrae sunt genae. Tanta te verecundiae salutaris virtute decoravi, ut castitatem promissae mihi fidei nulla pravorum doctorum doctrina vel suggestione corrumpas, a quibus timebas in errorem deduci. Pulchritudo mulieris in genis dicitur esse quamplurima. Allegorice. In genis notatur signum pudoris, sicut in praedicatoribus mos recte vivendi. Ecclesia, etsi sponsi sui morte viduata, tanta tamen ejus memoria tenetur, ut nullatenus externorum possit recipere consortium: [Col. 1133B] et pro suis et aliorum peccatis gemit. In collo, doctores, in monilibus opera illorum: quia ea quae verbo docent, operantur. Quae sit hujus sobrietatis custodiendae gratia subdendo, demonstrat. Collum tuum sicut monilia. Per collum namque cibos trajicimus in corpus reficiendum, et verba proferimus, quibus secreta cordis proximis declaramus, id est, doctores qui et verbis instruunt, et cibum salutis in commissa sibi membra transfundunt. Qui monilibus comparantur, qui pulchri sunt moribus, et pectora virginum verbis et exemplis claudunt, ne adulter inserat manum.

VERS. 10.---Murenulas. Alia translatio. Similitudines auri fabrefaciemus tibi cum distinctionibus argenti, quoadusque rex in accubitu suo est. Quod est, [Col. 1133C] aurum, id est, faciem meam in praesenti vita non poteris videre, sed similitudinem claritatis coelestis, per illuminationem Scripturarum, videbis per speculum in aenigmate, donec omnibus appareat, quod nunc latet in Deitate. Murenulas. Pulchre describit sponsus ejus pulchritudinem: post haec fit ei sponsus in recubitu. Interim, eo dormiente, ejus socii, id est, angeli consolantur eam; non habemus aurum, sed similitudinem auri fieri faciemus tibi, donec surgat cum stigmatibus argenti. Murenulae. Quaecunque bonae institutiones, quasi ornamenta aurium. In murenulis Scriptura sancta, quae auro spiritualium sensuum fulget interius, et argento coelestis eloquii splendet exterius; per doctorum aedificationem fit custodia sobrietatis, et per divinae Scripturae [Col. 1133D] meditationem. Auro divinae sapientiae et argento divini eloquii intus et exterius renitentes. Faciemus. Ego et mei opifices, quos plurimos ad eroganda semina verbi constitui.

VERS. 11.---Dum esset. Acceptis Ecclesia tantis a conditore suo muneribus et promissis, qua haec devotione operum susceperit, manifestat, dicens: Dum esset rex, quod est, cum Dei Filius in carne apparuit, Ecclesia per ipsum mysterium incarnationis in virtutum coelestium fervorem excrevit. Vel, cum esset in humiliatione crucis humanum genus per crucem redemptum, exercitatio bonorum operum odorem suavitatis aspersit. Christo rege in beatitudine coelestis secreti quiescente, sanctorum virtus [Col. 1134A] in Ecclesia magna nobis gratiam suavitatis ministrat, qui quo eum, quem appetunt, non vident, tanto ardentius per desiderium flagrant. Vel, dum esset cum patre, nardus, id est dilectio, qua prior dilexit nos, dedit odorem, quia per dilectionem propter nos assumpsit carnem. Mirandus ordo verborum. Accubante rege nardus mea dedit odorem suum, dum propter nimiam charitatem, qua dilexit nos, filius factus est mulieris. Nardus, quae dicitur expellere tumores, fugare frigus et afferre calorem; cui assimilatur homo Dominicus, qui carnem assumendo se humiliavit, et se humiliando omnem tumorem superbiae abstulit, frigus infidelitatis removit, et fervorem charitatis intulit. Herba etiam haec, quanto plus atteritur, tanto majorem reddit odorem, sic Christus.

[Col. 1134B] VERS. 12.---Fasciculus. Mors dilecti mei, quam pro mea salute subiit, semper in mea memoria commorabitur. Item fasciculo myrrhae comparatur, dum propter nos crucis injurias toleravit. Myrrha arbor est Arabiae, altitudinis quinque cubitorum, similis spicae quam acanthum dicunt, cujus gutta viridis atque amara, unde nomen accepit myrrha. Gutta ejus sponte manans, pretiosior est, corticis vulnere vilior, quae medendis infirmitatibus est salubris: unde, et myrrhatum vinum a militibus accepit. Ubera mea. Castarum ubera non franguntur; sed meretricum, laxis pellibus irrugantur. Unde Ezechiel: In Aegypto fractae sunt mammae tuae (Ezech. XXIII).

VERS. 13.---Botrus cypri dilectus. Botrus cypri [Col. 1134C] cum resurrexit: In vineis Engaddi est, cum fidelibus spiritualia dona distribuit. Arbores balsami, quae in Engaddi crescunt, quia in modum vinearum excoluntur, vineas appellat. Sponsus Christus igitur est in vineis Engaddi, quia in carne veniens Spiritu sancto plenus, credentibus ejusdem sancti Spiritus dona largitur per chrismatis unctionem, in cujus confectione oleum et balsamum commiscentur. Engaddi fons haedi propter charismata, quae post resurrectionem largitus est in baptismo suis participibus. Engaddi, id est oculus meae tentationis, et tentatio est vita hominis super terram. Quia morti Mediatoris mox resurrectionis gloria successit, recte subditur, Botrus, qui fuit fasciculus myrrhae in amaritudine passionis, in dulcedine resurrectionis exstitit [Col. 1134D] botrus cypri. Quod myrrha enim tristificat, vinum laetificat.

VERS. 14.---Ecce tu pulchra. Hactenus Ecclesia, quae dilectionis pignora a sponso receperit, testatur, cui ipse mox remunerationis vice respondet: Ecce tu pulchra; quasi, ex hoc quod me diligis, pulchra efficieris. Amica mea. Alia translatio: Proxima mea; hoc est, in hoc quod proxima es speciosa es, et postquam coeperis esse speciosa, sine additamento pulchra es. Oculi tui. Alia laus sponsae speciosae, ut et nos laboremus speciosi fieri. Oculi tui columbarum, simpliciter Deum intueris quia nihil aliud nisi ipsum quaeris. Qui viderit mulierem ad concupiscendum eam (Matth. V), non habet oculos columbae; [Col. 1135A] sed qui habet, castis intuetur oculis, et legem et Evangelium spiritualiter intelligit. In cujus columbae specie Spiritus sanctus apparuit. Ideoque et spiritualis intelligentia, et omnia spiritualia dona nomine columbae designantur. Columba felle caret, rostro non laedit, in cavernis petrarum nidificat, alienos pullos nutrit, juxta fluenta manet, meliora grana eligit, gemitum pro cantu reddit, gregatim volat, alis se defendit, visum recuperat. Ita sancti juxta fluenta doctrinae sedentes meliores sententias eligunt, homines a Christo alienos nutriunt Deo, si quas bonas sententias in haereticis inveniunt, non pervertunt, ira irrationabili carent, in fide plagarum Christi refugium habent, gemunt pro peccatis.

VERS. 15.---Ecce tu pulcher es, dilecte mi et decorus. [Col. 1135B] Audiens sponsa se per dilectionem sponsi meruisse, ut ab ipso sponso laudaretur, sponso vicem in laudibus tribuit: non quod ei, quod non habet, suo praeconio largiatur, sed intelligens decorem ejus, per quem et ipsa decora facta est, ait: Ecce tu pulcher es, etc. Lectulus noster floridus. Aliquando Ecclesia quasi in lectulo cum sponso quiescit, tempore scilicet pacis, ubi Dei pulchritudinem liquidius aspicit, et prolem fidelium flore fidei redolentem, ex aqua et Spiritu sancto gignit. Aliquando cum sponso insurgente tentatione in acie consistit. Vel, lectulus, pusilli fideles, qui Deo sunt quies et magistris suis, per hoc, saltem, quod peccare mortaliter nolunt, qui florent initiis bonorum operum, per quod dant spem fructus, id est majorum operum. Quietam in [Col. 1135C] sponso vitam agere volens quales domus sint, in quibus eum suscipere velit insinuat. Pax Ecclesiae, virtutibus floret et spirituali prole multiplicatur.

VERS. 16.---Tigna domorum nostrarum cedrina. Domus variae per mundum de gentibus Ecclesiae; Tigna, quae ad munitionem domus solent fieri, praedicatores, quorum verbo et exemplo structura Ecclesiae, ne corruat, continetur. Laquearia, quae ad decorem domus solent fieri, simpliciores famuli Christi, qui tignis adhaerent et sustentantur, qui non doctrina, sed virtutibus ornant. Cypressina. Cypressus Graece dicitur, quod caput ejus a rotunditate in acumen erigitur: unde et turben dicitur, id est alta rotunditas, hinc et fructus cum conus dicitur: unde, Coniferae cypressi.



CAPUT II.
[Col. 1135D]

VERS. 1.---Ego flos. Quia praesentis temporis statu labor magis quam requies convenit: recte sponsam otio delectatam ad laborum exercitia provocat. Quasi diceret: Tu quidem volens pulchritudinem tuam mihi commendabilem reddere, delectaris in quiete secretis florere virtutibus: sed scias quod ego alterius modi pulchritudinem requiro in praesenti, quia sum flos virtutum, a quo omnis fructus campi egreditur; quia odorem meum toti mundo innotescere cupio, quod non potest impleri, nisi intermissa quiete, qua delectaris, ad officium praedicationis accingaris. Et lilium convallium magis quam montium, quia claritatem meae humanitatis, vel splendorem [Col. 1136A] aeternae lucis, vel Deitatis magis revelo humilibus et paratis ad patiendum. Quasi: Memento quod qui de virgine nasci potui, qui Deus sum, humiliter in mundo apparui, hominibus me socium esse exhibui, humiliter usque ad mortem veni. Ideo desiste quietis securitatem quaerere, unde subdit, Sicut lilium. Sicut campus floribus ornatur, ita mundus mea notitia et fide decoratur.

VERS. 2.---Sicut lilium. Laudato se, laudat sponsam, ita: Sicut lilium non potest spinis comparari, inter quas saepe exoritur: eodem modo proxima mea super omnes filias lilium est. Sicut lilium. Tu requiem quaeris et laudes lectuli: sed scito quia candidior tribulationum aculeis efficieris, et major est fructus praedicationis quam quietis. Sic amica mea. (GREG.) [Col. 1136B] In Ecclesia nec mali sine bonis, nec boni sine malis esse possunt: bonus non fuit, qui malos tolerare non potuit. Adversarum haeresum dogmatibus ejus integritas tanquam spinis pungitur, ut contra hostes suos vigilans exerceatur, donec eminens, tanquam lilium, in capite sponsi sui, candore ipso decoretur.

VERS. 3.---Sicut malus, etc. Sponsa laudata et exemplo sponsi ad patiendum admonita, reciproca laude sponsum attollit, quod inter bonorum opera [singulariter] similiter sanctus emineat, et se passuram promittit quod patitur, eo praesidente, qui est refrigerium et refectio. Sicut malus. Unguentorum odor, quamvis suaviter redolet, non est tamen ad edendum suave. Malum autem optimi saporis et odoris tale est, ut fauces dulcore delectet, et spiritum [Col. 1136C] mulceat odoratus. Sub umbra. Ideo dilectum omnibus propono, quia in sola pietatis ejus protectione, cujus desiderio ardebam, refrigerium tribulationum me invenisse conspicio, et suavissimum donorum ejus fructum sentio, quo me perpetuo reficiendam confido. Desideraverat autem sub umbra auctoris respirare, cum se sole persecutionem fuscatam querebatur, cum Dei auxilium implorans clamabat: Indica mihi quem diligit anima mea: ubi pascas, ubi cubes in meridie; cum non solum pressurarum taedio fatigata, sed recordatione pulchritudinis et decoris ejus illecta dicebat: Lectulus noster floridus; cujus desiderii se compotem factam ostendit, dicens: Sub umbra. Et notandum quod superius tigna cedrina et laquearia cypressina praedicabat, non tamen horum [Col. 1136D] sibi protectionem sufficere memorabat; sed solam vitae arborem, in cujus umbra quiesceret, et fructu reficeretur quaerebat, quia sancti exemplis, doctrina, et intercessione, suffragia ferunt: soli tamen Salvatori dicere habemus, Filii autem hominum in protectione alarum tuarum sperabunt (Psal. XXXV). Sedi et fructus, etc. Non dicit sedeo, sed sedi. Hujusmodi profectus sunt Ecclesiarum, ut in exordio desideret quispiam in virtutum umbra consedere ut ad eum veniat corpus ejus, ex quo umbra nascitur: ideo et nativitas Jesu ab umbra coepit, et in veritate finitur. Sicut dicitur: Spiritus sanctus superveniet in te, et virtus Altissimi obumbrabit tibi (Luc. I). Sic postea ad meliora fit transitus.

[Col. 1137A] Dulcis. Quia in eo intelligit anima causam vitae, dum et corporaliter percipit.

VERS. 4.---Introduxit me. Haec refectio quantae dulcedinis, quantae sit virtutis, ostenditur, cum subdit, Introduxit me. Id est, spe futurae gloriae adeo laetificavit, ut jam saeculi non sentiam labores. Introduxit. (AMBR.) Quam cito guttur meum dulcedinem gratiae ejus attigit, ita me recreatam spiritu et ab amore terrenorum in superna translatam sentio, ac si in cellam vinariam introducta, novi sim meri odore et poculo refecta. Typice per vinum gratia Spiritus sancti notatur; Cella vinaria est Ecclesia, in cujus unitate tantum dari solet et accipi Spiritus sanctus; quam Ecclesiam de toto orbe collectam, Deus in unam sibi domum fabricavit, quam Spiritus [Col. 1137B] sanctus suis charismatibus consecravit. Quae fabrica, quia in charitatis maximae fundamento ipso operante consistit, recte subditur: Ordinavit in me charitatem. Multorum charitas inordinata est, quod in primo est, ponunt tertium, vel quartum. Primo, Deus diligendus est; secundo, parentes; inde filii, post domestici, qui etiam, si boni sunt, malis filiis praeponendi sunt. Secundum hoc in Evangelio ad cujuscunque dilectionem, proprium ponit. Diliges Dominum Deum tuum ex toto corde tuo, et ex tota mente tua, et proximum tuum sicut teipsum (Marc. XII). Inimicos non ex tota virtute, non sicut teipsum, sed simpliciter: sufficit enim quod diligimus, et non odio habemus. Vel, ipse prior dilexit me, et diligendo, ut eum amare nossem, donavit. Vel, ordinavit, id est, [Col. 1137C] ordinata charitate, mea singula membra, id est, electos omnes, sibi copulavit; eminentiora ampliori affectu complectitur. Quantum charitas mentem quam perfecte absorbuerit ab amore infirmorum sustollat ostendit, cum subditur:

VERS. 5.---Fulcite. Jam supradictis confortata, ita in amorem Dei ardet, ut prae nimio amore vel poenis illatis languor carnis immineat. Vel, fulcite, id est, vos alii, vel perfectiores, vel incipientes bene operando, sitis mihi recreatio, ut in bonis operibus vestris quiescam, quae adhuc non possum quiescere contemplando vultum Dei. Ideo fulcite, ut et praesens et futurum subsidium habeatis, sicut ego in languore meo habeo. Quanto se ad amorem sponsi accendit, tanto ab amore temporalium languescit: unde subdit: [Col. 1137D] Langueo.

VERS. 6.---Laeva ejus. Noli aliunde capiti requiem quaerere; si enim laevam ejus habueris, omnia tibi, quae mea sunt tribuentur. Laeva ejus sub capite meo. Cum corda fidelium in hac vita, per sacramentorum participationem, per pignus Spiritus, per Scripturarum solatia confortantur: quae et ad subsidium peregrinationis dat Deus: dextera amplexabitur, cum post hanc vitam coelestia praemia accipiemus. Laeva (id est, praesens vita, et temporalia Dei dona), dum per spem mentem roborat, est sub capite ad consolationem data: et dextera, id est aeterna vita amplexabitur, sicut protegens, quando per remunerationem [Col. 1138A] nos glorificabit. Quasi: Temporalia Dei beneficia (quo a mundi cupiditatibus et perturbationibus aliquantulum quiescere queam) adjuvant in hoc loco peregrinationis, et aeternorum promissio amplius delectat.

VERS. 7.---Adjuro. Primitiva Ecclesia ad gentes conversa, et quasi in persona eorum hucusque locuta, cum ex amore interiori corporis defectum jam patiatur; monet sponsus novellam Ecclesiam, ne peccando inquietet eam. Quam amabilis sit Deo hujus Ecclesiae et cujuslibet fidelis animae pausatio, ex responsione sponsi declaratur. Per capreas. Id est, si velitis esse comparabiles capreis, vel cervis in virtutum altitudine et pretiosioribus cibis, et in agnitione, quae medela sit congrua vestris vulneribus, si vulnera habetis. Capreae et cervi, munda animalia, [Col. 1138B] venenorum inimica, ruminantia, opera spiritualium virtutum figurant, contra virulenti hostis insidias. Cervi tempore amoris discedentes a patria, alter clunibus alterius capite imposito se sustentant, ordinatim incedentes, primus fert, ultimus tantum fertur, primo fatigato, ultimus succedit, canibus insequentibus per dumeta cornibus dorso impositis illaesi evadunt. Caligantibus oculis serpentem comedunt, et hausto fonte visum recuperant, et deponunt superflua. Sic sancti amore Dei renuntiant terrenis: alter alterius onera supportant, minus enim onerati peccatis allevant oneratos, condonando, pro eis orando; robur datum per Spiritum sanctum menti suae supponunt, dum urgentur ab impiis, et sic [Col. 1138C] transeunt illaesi; diabolum comedunt, id est, annihilant in se, et potato fonte, id est, Christo, visum interiorem recuperant, et pellem ponunt, id est, immunes fiunt a peccatis. Ne suscitetis. (GREG.) Si subditi aliquid peccant, propter quod doctores a quiete surgere cogantur, non tantum poenam illius peccati incurrunt, sed etiam puniuntur pro inquietatione doctorum, quia qui doctores coelestibus intentos inquietare praesumit, etiam virtutes quas habere se credebat, perdit. Ad juramentum sponsi, sponsa libenter suscipit, et audiens determinationem istam appositam, scilicet donec ipsa velit, animadvertit sibi latenter praecipi, ut ipsa sponte surgere velit, promittit ergo se surrecturam et proponit talem sponsum, pro quo velit, et tempus congruum. [Col. 1138D] Postquam enim apostoli in primitiva Ecclesia gentium positi, in tantam perfectionem se et alios induxerant, ut jam contemplationi vacarent, iterum intelligit sibi impositam necessitatem discurrendi per totum mundum et construendi novas Ecclesias.

VERS. 8.---Vox dilecti mei. Hac est quam audivi adjurantem filias Jerusalem ne me suscitarent: gaudeo consolatoriam ejus vocem audiens, cum ejus faciem nondum video; tamen sublevato ad coelum animo, aliquam suavitatem futurae beatitudinis praegusto, etiam in hoc praesenti. Saliens in montibus. Salit in montibus, et quasi pedes ponit, quo signo ibi fuisse dignoscitur, quia eum per passionem et vitae conversationem imitatur. Saltum fecit de coelo [Col. 1139A] in uterum, de utero in praesepe, de praesepi in crucem, de cruce in sepulcrum, de sepulcro rediit in coelum. Ipse est qui elevatus est super omnes montes et colles, id est, sanctorum tam majorum quam minorum altitudines. Transiliens colles. In collibus non apparent signa pedum, sed umbram supervolantis susceperunt: quia etsi non ut illi majores, tamen aliquatenus imitantur et ab eo visitantur, Montes et colles sunt, qui generalem Ecclesiae conversationem quasi floridam camporum planitiem, singulari mentis puritate transcendunt, et ab infimis recedentes vicinius superna contemplantur. In quibus salit, quia corda sublimium crebra visitatione illustrat; et non manet, sed salit et transilit: quia haec dulcedo contemplationis brevis est et rara, [Col. 1139B] propter gravedinem carnis, quia terrena inhabitatio aggravat sensum multa cogitantem.

VERS. 9.---Similis. Quia acute videt, et in altis montium habitat, velociter saltat. Unde et rarius a nobis videtur: semper ascendit a nativitate usque ad sinum patris. Similis. Et quamvis divinitate sua ita omnes transcendat, tamen factus est homo, pro me natus est de gentili et patriarcharum semine. In assumptione carnis et humanitate comparatur capreae; in varietate virtutum et miraculorum hinnulo. Cervus flatu narium serpentem de cavernis extrahit, et superata pernicie veneni pabulo delectatur. Quoniam istis versiculis speculativae vitae sublimitas est expressa, restat activae vitae, quae omni Ecclesiae communis est, perfectionem ostendere. Unde sequitur. [Col. 1139C] En ipse stat, etc. Post parietem. Paries, qui ab ejus aspectu nos seducit, mortalitatis conditio est, quam peccando meruimus, qui ita conditi sumus, ut si non peccaremus, omnes electi divinum lumen indefessi cerneremus: ad quod intuendum perpauci perfectiores, cum labore, fide purificati nunc pertingunt: sed in hoc pariete misericordia Dei fenestras et cancellos unde nos prospicere fecit, quia mentibus, quanquam oppressit, gratiam suae cognitionis aperuit, et crebra nos suae inspirationis luce respicit. Per cujus inspirationis prospectum, quia hoc maxime Deus agit, ut nos a temporalibus ad promerenda coelestia provocet, recte subjungitur: En dilectus meus loquitur mihi, qui supra monuit filias Jerusalem ad custodiam meae quietis: me ad [Col. 1139D] colendas vineas mittit ostendens opportunitatem. Post parietem. Moraliter si feceris aedificationem tuam, Deus veniet post parietem tuum, prospiciens per fenestras, id est, per quinque sensus sollicite contuetur; ubi enim non prospicit sponsus, mors ascendit: unde Jeremias: Ecce mors ascendit per fenestras nostras (Jer. IX); per retia. Omnia retibus diaboli plena sunt, quibus capereris, nisi quia sponsus subjecit se retibus mundi qui eminenter, et conscindens viam faceret, ut dicas: Anima nostra sicut passer erepta est de laqueo venantium (Psal. CXXIII). Per fenestras. Sicut sol intrans per fenestras illuminat domum, ita Christus exemplo et admonitione apostolorum nos illuminavit. Sicut per cancellos, [Col. 1140A] id est, per parva foramina parva lux intrat, sic obscura cognitio per prophetas.

VERS. 10.---Surge propera. Id est, interrumpe contemplationem, et labora in acquisitionem aliorum; vel surge ab amore terrenorum. Surge, omnia tempus habent; qui modo adjurabat filias Jerusalem, ne inquietarent dilectam: ecce eam ad laborem invitat. Surge propera. (GREG.) Cum jam de corruptionis corpore educitur, ei imber transiit, quia praesentis vitae torpor abscessit, et ad contemplandum Deum in substantia educitur, nec jam verborum guttae sunt necessariae, ut pluvia praedicationis debeat infundi. Nam quod minus audire potuit amplius videbit. Tunc enim apparent flores in terra, quando de aeterna beatitudinis vita quaedam suavitatis primordia [Col. 1140B] praegustare anima coeperit quae jam in floribus odoratur exiens, quae postquam egressa fuerit, in fructu uberius habebit. Tempus amputationis advenit. Nostra amputatio tunc evenit, quando infructuosam ac noxiam corruptionem carnis deserimus, ut ad fructum animae pervenire valeamus, qui fructus nobis est uberrimus. In amputatione quippe sarmenta sterilia rescinduntur, ut ea quae valent, uberius fructum ferant. Ideo surge, quia ego patiens pro te fluctus sedavi.

Veni. Ad impendendam etiam curam salutis proximis per studium sedulae praedicationis, ut cum magno comitatu ad nuptias merearis recipi. Quasi: credis te venturam, si vacaveris contemplationi: sed venies melius per laborem hujusmodi. Oportet [Col. 1140C] ut praedices, quia cum jam scientia est in te, est etiam in illis, ad quos te mitto, opportunitas recipiendi.

VERS. 11.---Imber abiit. Ego a mortuis resurgens, tempestate compressa tranquillitatem reddidi. Modo facilius est praedicare, cum quidam jam conversi sint, quam prius, cum nullus adhuc crediderat.

VERS. 12.---Flores. Quasi: Istos, qui jam credunt, et jam bona operantur, potes dare in exemplum aliis: istos potes proponere aliis in exemplum qui jam patiuntur falcem vitia resecantem. Pro quiete tua non debes dimittere praedicationem, quia Christus, qui in magna quiete erat cum Patre, quietem quodammodo pro praedicatione intermisit. Tempus putationis. Jam inutilibus vanae religionis [Col. 1140D] amputatis sarmentis, futuro fidei fructu praeparantur corda hominum, jam et vitia amputantur, quia venit tempus remissionis peccatorum. Vox turturis audita est. Spiritus sanctus, quando de occultioribus loquitur sacramentis, et quae multi non capiunt, turturis appellatione signatur. Unde et Moysi apparet et uni: quando de humilibus quae ad omnes usque perveniunt, per columbam assumitur, unde et circa Jordanem astantibus multis non in turture apparuit, sed in columba. Vox turturis, vox apostolorum, vel quorumlibet praedicatorum, qui suo cantu abscessum hiemis et veris adventum nuntiant, qui pro cantu humilem gemitum reddunt, qui pudicitiae amatores sunt, qui semper in jugis montium, vel in verticibus [Col. 1141A] arborum morantur, et conversationem fugiunt hominum, dum in mundo corpore positi, conversationem habent in coelis, incolatus sui et patriae sibi promissae memores.

VERS. 13.---Ficus. Grossos vocat primitivas et immaturas ficus, quae non sunt habiles esui, quae etiam si concussae fuerint, leni tactu cadunt: ergo sonante turture, id est, praedicantibus apostolis, Synagoga protulit grossos, id est, immaturam legalis observantiae intelligentiam abjecit. Vel ita: Synagoga procreavit apostolos, qui dulcem cibum suis credentibus ministrarent. Et quia proferente Synagoga apostolos, totius orbis fides salusque secuta est, recte subditur. Vineae florentes. Per floritionem initia multiplicium Ecclesiarum, de ea quae Jerosolymis primo [Col. 1141B] plantata est, de cujus flore succus expressus poculi genus conficit, saluti et voluptati accommodum, quod laetificat cor hominis.

VERS. 14.---In foraminibus. In vulneribus Christi Ecclesia sedet et nidificat: cum in passione Domini spem suae salutis ponit, et per hoc ab insidiis accipitris, id est, diaboli se tutandam confidit, et in eodem alios gignit. In foraminibus. In fide, vel in capacitate, in qua fideles locati ab hostibus sunt tuti. Maceries est congeries lapidum, sine caemento in unum compactorum, sic apostoli eadem fide et eisdem sacramentis sunt uniti. Ostende mihi. Necdum habebat fiduciam, ut revelata facie gloriam Dei contemplaretur; sed quia jam ornata est, dicitur: Ostende mihi faciem tuam; sonet vox tua in auribus [Col. 1141C] meis. Ostenditur Domino facies, recte operando: ostenditur sonus vocis, salubriter praedicando. Ne erubescas praedicare crucem Christi, quamvis stultitia videatur incredulis, quam praedicaverunt Christi apostoli, qui sunt maceries et munimentum Ecclesiae. Vel, maceries sunt prophetae et patriarchae, in quibus apostoli habent refugium. Quod intus pulchritudinis habes, et in secreto quietis didicisti, in publica actione ad utilitatem aliorum demonstra: nam mihi qui intima prospicio, tunc faciem tuam ostendi aestimo, cum utilitati proximorum bonam actionem ostendi considero.

Auribus meis. Non alienis, id est, meae dilectioni, non alicui terreno, et opus et vocem expende. Vox enim tua. Non aliena, sed ea, quam in die desponsationis [Col. 1141D] te mihi servire promisisti.

VERS. 15.---Capite nobis. Quoniam non sufficit nobis vitam nostram aliis in exemplum proponere, et bonam praedicationem facere, nisi etiam errantes corrigamus, et infirmos ab insidiis aliorum defendamus, recte dicitur capite non vobis, sed nobis; in hoc mihi enim servitis, in hoc vos remunerabo. Vulpes in foveis abduntur, et cum apparuerint, nunquam directis itineribus currunt, sic haeretici. Nam vinea nostra. Pulchre, cum supra vineas plurali numero, hic singulariter vinea, quia multae vineae per fidem et charitatem unam: et ideo sunt expellendi, qui eam volunt per haereses scindere.

VERS. 16.---Dilectus meus mihi. Tali affatui dilecti, [Col. 1142A] mox amica columbini cordis simplicitate respondet, et injuncto officio se obedituram promittit; quasi dicat, non solum hortatur, sed etiam adjuvat. Dilectus meus mihi. Sincero amore mihi copulatur, et ego illi. Vel, dilectus talem exhortationem mihi facit, et ego illi faciem et vocem ostendo. Vel, dilectus meus mihi, non alteri cuilibet, scilicet, gratiam praestabit et fructum rependet; et ego ei, non alteri cuiquam, non in alia turba hominum, sed integra obedientia et devotione conglutinabor. Cunctis his sensibus apte convenit quod sequitur: Qui pascitur inter lilia. Pascitur in nobis, quia corpus illius sumus et membra de membro; pascit nos ipse, qui caput est. Pascitur inter lilia, cum fideles, qui sunt membra ejus, exemplis priorum fidelium in supernorum amore [Col. 1142B] perficiuntur. Lilia. Adustis membris mederi solent: sic sancti, si forte vident corda proximorum aduri flamma vitiorum, refrigerium consolationis et exhortationis adhibent. Quia haec Domini pastio, quae in sanctorum ejus profectibus agitur, usque ad finem saeculi pertingit. Nam ubi ad visionem pervenerint, in quo ultra proficiunt non habebunt, recte subditur: Donec aspiret dies.

VERS. 17.---Revertere, similis. In excelsis mentibus vestigia pone, et ab illis aliquando etiam condescendendo inferioribus appare, qui in valle sunt. Revertere, similis. Et quia ad ecclesias constituendas, et excolendas, et ad versutias vulpecularum abigendas provocas, et ut faciem meam tibi ostenderem, cum tuam faciem adhuc clare non videam, et per me [Col. 1142C] non sufficiam, obsecro, illustra perfectius cor meum et corda illorum quibus praedicatura sum.



CAPUT III.

VERS. 1, 2.---In lectulo. Orantibus praedicatoribus de Judaea, ecce gentilitas Spiritu divino afflata ad agnitionem suae salutis advenit, et inventam firmo amore tenet. Unde sequitur: Vox ejus plene intrantis. In lectulo. (GREG.) Moraliter lectulum sibi sancta anima in nocte facit, dum omnes mundi perturbationes fugiens, secretum, in quo requiescit, comparat. In hoc lecto dilectum quaerit: quia dum a sollicitudinibus vacat, in ejus inquisitione quomodo ad illum perveniat requiescit: sed dum in mundo vivit, tenebras mundi a se perfecte non excutit [Col. 1142D] et quanto gravius patitur, eo frequentius quaerit, et ferventius eum, quo invento tenebras amplius non patiatur. Sed quia in hoc mundo non invenit, ideo subditur: Quaesivi eum, et non inveni. Quia vero maximo desiderio aestuat, et quidquid tenet, ei non sufficit, donec delictum inveniat: ideo perseverantiam inquisitionis subjungit, Surgam, et circuibo civitatem. In lectulo. Ex quo Adam peccavit, coepit homo in terrenis quiescere, et tamen duce ratione quasi per somnium veram beatitudinem intelligens, ipsam in terrenis putabat consistere. (HIERON.) Moraliter. In lectulo anima Deum quaerit, quando in suo otio quidem appetit Deum videre, et ad eum de carcere carnis exire desiderat, sed non conceditur: [Col. 1143A] et abscondit se sponsus, ut non inventus, ardentius quaeratur. Et non inveni. (GREG.) Quia mihi gentilitati non angelus, non propheta, non quilibet doctor in dubiis lumen divinae cognitionis ostendit, ideo non inveni, quod ubi comperi, quod in lecto non posset inveniri, proposui in animo meo de lecto carnalium voluptatum exsurgere, et ad laborem salutiferae inquisitionis accingi, et terra et mari publice et privatim universorum, quos sapientes audirem, magisteria adire. Vici, sunt spirituales viri, qui dum ad coelestia gradiuntur, angustam viam tenent. Plateae, id est, saeculares, qui multas voluptates sequuntur, et alta via incedunt. Omnes ergo circumit, quia omnes sanctos, qui sunt vel fuerunt, mente conspicit et imitatur: etiam in saecularibus [Col. 1143B] aliquando invenit, quod valeat ad inquisitionem sponsi: sed postquam laborem geminatum inquisitionis ostendit, iterum difficultatem inventionis subdit: Quaesivi, et non inveni: sed dum quaerit et non invenit, ipsa et quaeritur et invenitur: Unde dicitur: Invenerunt me vigiles. Quaesivi. Plurimo labore mundo peragrato, sapientium verbis discussis, nil certum de via veritatis addiscere potui.

VERS. 3.---Invenerunt me. Cum sic inquirerem, Dominus hanc instantiam inquisitionis videns, tandem se manifestare dignatus est et cui inspiraverat, ut quaereret, quaerenti donavit ut inveniret.

Num quem diligit. (GREG.) Illis volentibus docere, ista flagrans nimio amore prior alloquitur, Num quem diligit. Ecclesia interrogat vigiles, cum praedicationem [Col. 1143C] intente suscipit, et in ea bonorum operum exhibitione fructificat.

VERS. 4.---Cum pertransissem. (ID.) eos transit, quia in ipsis videt formam ejus, quem quaerit; et tamen transit, quia Deum, qui est ultra, incipit imitari et intueri. Transit Petrus vigiles, dum contemnit prophetas, et Domino prophetarum dicit: Tu es Christus, Filius Dei vivi (Matth. XVI). Donec introducam illum, etc. Donec in fine mundi Synagogam, per quam auditum fide suscepi, et mysterium regenerationis ad fidem ejus revocare satagam. Ecclesia gentilis in fine revocabit Synagogam, quae prius vocaverat illam per apostolos.

VERS. 5.---Adjuro vos. Christus audiens se per hos introducendum, adjurat ne ei parent impedimentum. [Col. 1143D] Adjuro vos. Ideo repetitur hic versiculus in cantico amoris, ut non minorem se Dominus Ecclesiae de gentibus, quam de Judaeis collectae curam habere: sed aequalem pro utriusque pace sollicitudinem gerere designet. Non minus enim haec regina austri capitur amore sponsi, quam prima amica de Judaeis. Cervosque. Cervi est in senectute serpentem comedere, et pro siti a veneno concepta, ad fontem properare, et inde potando juvenescere, cadentibus pilis et cornibus: quod cuique fideli competit per lavationem baptismi.

VERS. 6.---Quae est ista. Ulterius agit de Ecclesia de gentibus conversa, quomodo apostolis fundamento accepto, deinde per successus temporum et graduum [Col. 1144A] promotiones sit multiplicata. Quae est ista? Judaei conversi, videntes etiam gentes converti et in amorem sponsi pariter recipi; non ex invidia, sed quasi admirantes, et de societate fratrum congaudentes, inquirunt si salus sit promissa gentibus: quod multum fuerat dubium. Quae ascendit. Eodem tempore, et dormit, cum a carnalibus desideriis se alienat Ecclesiae, et bonis operibus ad visionem sui conditoris appropiat. Per desertum. Id est per medium gentium, quae nulla erant virtutum fruge fecundae, quas nullus propheta, vel angelus ad cultum Dei instituerat, vel: Per desertum sicut virgula fumi, quia a mundi illecebris separata, coelestibus praeceptis est dedita. Fumus eodem tempore partim oritur, partim, qui prius ortus fuerat, solet in sublimioribus [Col. 1144B] disparere: sic Ecclesia, in quibusdam suis membris semper gignitur nova, in quibusdam, qui prius nati fuerunt, semper colligitur ad coelestia. Fumus ex igne natus ad alta conscendens paulatim se humanis subtrahit aspectibus: sic Ecclesia igne sancti solius Spiritus in amorem Dei accensa ascendere non desinit, donec a terrenis abstracta ad invisibilia coeli rapiatur. Ex aromatibus. Nota quod aromata commemorans, primo myrrham, deinde thus, et postea universi pulveris pigmentarii ponit, quia prius est mortificare concupiscentiam carnis, postea offere Deo placabilia vota cordis, et sic cum humilitate crescere in omni virtutum genere. Pigmenta. In pulverem redacta valent ad confectionem: sic virtutes cum non extollunt animum, sed quasi in [Col. 1144C] pulverem, reputatione agentis, rediguntur, ad perfectionem perducunt. Pigmentarius, vel homo qui operam dat virtutibus: vel Deus, qui virtutes largitur.

VERS. 7.---En lectulum. Priori amice miranti respondet gentilitas determinans, quo ascendat, quia scilicet ad lectulum, et per quid ascendat, quia scilicet media fercula sunt charitate constrata, et probat se in eamdem sponsi dilectionem accessisse, in qua prior est: quia similiter habet nuptialem apparatum, et praedicatores habet, quos Deus ad nos non misisset, nisi eos praeelegisset. En lectulum. Lectulus veri pacifici, aeterna beatitudo, in qua rex cum sanctis quiescit, ad quem Ecclesia per desertum partim quotidie pervenit, tandem perfecte perveniet. Vel etiam lectulus Dei est in praesenti quieta conversatio [Col. 1144D] sanctorum. Utrumque lectum ambiunt fortissimi: quia et praesentem quietem, et pacem Ecclesiae praedicatores contra incursus tuentur, et internam patriae coelestis quietem quique perfectiores fixa intentione speculantur. Israel. Id est vir videns Deum, quo nomine juste vocantur omnes, qui ad divinae visionis gaudia tendunt. Inter quos fortissimi sunt, qui vel coelestis dono speculationis sublimantur, vel praedicationis ministerium suscipiunt.

VERS. 8.---Omnes tenentes gladios. Qui indesinenter habent verbum Dei in promptu, et ad resecanda superflua et in se et in subditis, et ad repellendos hostes et conculcandos. Omnes tenentes gladios. Verbum Dei tenent, et periti sunt qualiter [Col. 1145A] utantur illo, tam alios quam se quantum ad vitia expugnando. Ad bella doctissimi. Quia tot millibus annorum contra diabolum in carnis fragilitate pugnaverunt, ex assiduo usu docti sunt. Propter timores. Ne insidiae tentatoris; si eos securos inermesque repererint sternant: et ne eis expugnatis lectulus quem custodire debuerunt, foedetur, scilicet, ne praesens pax Ecclesiae violetur, et sic futura beatitudo amittatur.

VERS. 9.---Ferculum. Non solum per hoc, quod et in praesenti in lectulo Salomonis quiesco, et ad futurum lectulum festino, et fortissimos custodes habeo, apparet quod salus sit promissa gentibus: sed etiam per hoc, quod de nobis fecit quoddam ferculum, id est quod de loco ad locum ferret sui [Col. 1145B] verbi dispensatores, vel in quibus ipse per mundum feratur. Vel ita: Pacificus, ad cujus lectulum propero, ita munivit me: et hoc fecit per ferculum, id est per apostolos, per quos, sicut in cathedra fertur, quos ad meam salutem vel nostram misit.

VERS. 10.---Reclinatorium aureum. Id est, sui speculatores plenos divina sapientia, vel reclinatorium facit in ferculo, cum spem perpetuae quietis fidelibus promittit. Aureum, quia requiem suae visionis gloria coruscam praeparat. Ascensum purpureum. Ascensus sunt illi, per quos aliquis potest scandere primum ad virtutes, postea ad sancta sanctorum: qui sunt purpurei, id est ad martyrium prompti. Vel, ipsae virtutes, sunt ascensus, quae sunt vera purpura: quibus decorantur animae fideles. Vel, ipse Christus [Col. 1145C] ascensus, per quem et in Ecclesiam et in coelum intratur. Purpureus, quia lavit nos in sanguine suo: et nullus ingreditur Ecclesiam, nisi sacramentis Dominicae passionis imbutus. Media charitate constravit. Vel charitate, qua pro nobis passus est. Media, id est, Ecclesiae corda, instar strati paravit, ubi fideles animae molliter quiescant: quia totam eam intrinsecus supernorum amore replevit: unde addit: Propter filias Jerusalem. Propter animas coelestium desiderio aestuantes quia quanto magis nos dilexit, tanto magis ad patiendum pro eo nos accendit. Media (GREG.) Ecce consolatio. Qui non potest sanguinem pro Domino fundere, diligat proximum propter filias Jerusalem, quia non sunt dicendi filii, id est firmi, sed filiae, quae per charitatem a Dei aedificio [Col. 1145D] non alienae sunt.

VERS. 11.---Egredimini et videte, etc. Pulchro ordine post enarrata regis dona, ipsam quoque speciem et ornatum ejus praedicare incipit, et ad videndum eum invitat. Et attendendus est ordo, et successus hujus Ecclesiae, quae de Judaeorum primitiis instituta, praelatis, judicibus, aliisque gradibus illam primam, jam post apostolos tepidam admonet, ut successoribus et contribulibus eorum a quibus praedicata fuit, vicem mater reddat. In diademate. Quasi latentem in humanitate, qua vicit diabolum: et caro fuit causa hujus victoriae nisi Deus carne obumbraretur, diabolus eum non aggrederetur. In diademate, id est, in illa spinea corona, qua coronavit [Col. 1146A] eum Judaea sua. Qui coronavit eum. Qua humanitate honestavit eum mater: in hoc quod virgo est, non deturpans ut aliae mulieres, sorde originalis peccati: et mittit nos ad historiam. Quasi: Credite nativitatem, passionem, resurrectionem. Haec descriptio pro Ecclesiae multiplicitate extenditur. Desponsationis illius. Si illius referimus ad matrem, dicimus in tempore annuntiationis: si ad fidelium, resurrectionis, quae praecipua laetitia fuit, quia tunc solutum est genus humanum.



CAPUT IV.

VERS. 1.---Quam pulchra es. Cum sponsa de gentibus conversa jam tantae sit perfectionis, ut Judaeis versa vice praedicet et sponsum laudet: ipsa quoque dignam [Col. 1146B] laudis recompensationem a sponso recipit. Haec descriptio pro Ecclesiae multiplicitate extenditur. Pulchra actione, quia sicut virgula fumi per desertum ascendit, pulchra praedicatione, quia ad suum consortium proximas attrahit. Oculi. Id est, sensus tui contemplatione spiritualium rerum sunt excellentes et reverendi. Per partes intendit laudare. Absque. Magna est gloria aperti operis, sed longe incomparabiliter aeterna retributio, quae videri non potest.

Capilli tui. Ut facilius cuncta liquescant, breviter singula percurramus. Capilli, sunt spontanei pauperes. Genae, summi praelati. Dentes vero genarum, alii inferiores praelati. Labia, sermocinatores. Capilli tui. Si in oculis acumen spiritualium sensuum accipitur, in capillis potest notari pluralitas cogitationum, [Col. 1146C] quae omnes ad unum finem coelestis boni tendunt. Unde capreis aequantur, quae animalia munda sunt, et ardua rupium quaerunt gratia pastus. Quae ascenderunt. Unam de naturis capreae ponit, ut sic de aliis intelligatur, et illam magis virtutem praedicat qua auditores magis indigere perspicit. Quae ascenderunt. De illo, qui est testimonium se imitantibus, sicut ipse promisit: Qui me confessus fuerit coram hominibus, etc. (Luc. XII.)

VERS. 2.---Dentes tui sicut greges tonsarum. Sicut in capillis, fragiliores Ecclesiae populi, qui numerositatem praestant, signantur: sic in dentibus fortiores quique et ad regendam Ecclesiam apti, qui firmitate praevalent. De lavacro, omnes. Omnium est, baptismo purificari: perfectorum est, et maxime [Col. 1146D] eorum, quibus cura ovium est commissa, renuntiare omnibus quae possident. Gemellis fetibus. Id est consimilibus fetibus, quia tales alios reddunt quales ipsi sunt. Vel, duplices fetus, opera geminae charitatis, ut fideles conversi de utroque populo. Vel, fides et opus. Et sterilis non est. Nec illi inter steriles deputantur, qui abluti statim ex hac vita rapiuntur. Habuerunt enim sobolem fidei quam vel ipsi pro se, vel alii pro ipsis confessi sunt. Habuerunt etiam votum bonae operationis, quod inter oves Christi, si exspectati fuissent, socialiter exercerent, unde dicitur: Consummatus in brevi explevit tempora multa (Sap. IV).

VERS. 3.---Sicut vitta. Praedicatores vitta dicuntur, [Col. 1147A] quia fluxas cogitationes in cordibus hominum suis praedicationibus restringunt, ne diffluant et cordis oculos premant. Coccinea. Quia Dominici sanguinis, quo redempta est Ecclesia, pretium praedicare non cessat: vel quia praedicatio sancta charitatis ardore flammescit. Labia tua. Dentes qui terunt: labia quae trita aperiunt. Eloquium tuum dulce. Dum, quae dicunt faciunt suas praedicationes hominibus quasi sapidas escas apponunt. Sicut fragmen mali punici, ita genae. In colore exterius puniceo, voluntas martyrii: in albis granis (quae cortice fracto videntur), candor virtutum: qui augetur, dum caro colliditur: candor etiam, cum impleta passione miraculis nitent. In genis verecundia, in malo punico passio Christi. Habet ergo ruborem Ecclesia in genis, [Col. 1147B] cum sacramentum Dominicae passionis fatetur verbis, et ostendit candorem cum pulsata pressuris, castitatem puri cordis probat, et factis, quid gratiae salutaris crux habeat, pandit. Absque eo. Licet sint magna, quae exterius apparent: majora tamen in occulto retinent, quae divini oculi soli vident. Latet. Confessionem vivificae crucis possunt omnes in Ecclesia audire, pressuras Ecclesiae videre, vel etiam miracula quae ipsi Ecclesiae sunt divinitus collata, possunt infideles cum fidelibus intueri: ipsa autem sola anima novit quanto teneatur amore vitae invisibilis, quanto amore erga Deum et proximum flammescat.

VERS. 4.---Sicut turris David. Turris est expugnabilis praedicatorum constantia, quae ad defendenda [Col. 1147C] fidei aedificia, et ad repellenda hostium tela, forti manu Dei, et desiderabili rege constructa est cum propugnaculis: id est, cum divinarum Scripturarum notitia, quando aperit sensum, ut intelligant Scripturas, et dictis praecedentium suam confirmant praedicationem, propugnacula etiam, miraculorum dona, quibus praedicatio astruitur. Nam sanatis morbis corporalibus, ad salutem animae facilius pervenitur. Collum tuum. Collum extendimus, quando longius prospicimus: Sic praedicatores, collum, propter hostium de longe speculationem: Turris, propter fortitudinem et propter excelsam coelestium gaudiorum contemplationem. Vel, collum, quia cibos in corpus demittunt, vel quia corpus capiti jungunt: unde, Dominus dat panes, discipuli autem turbis apponunt. [Col. 1147D] Propter aliud praedicatores, oculi; propter aliud, dentes: propter aliud, genae: propter aliud collum vocantur. Propugnacula sunt in divinis Scripturis infringibiles sententiae, in quibus tuti sunt, qui de longe ab incursantibus se defendunt. Mille clypei. Clypeus, ista firmissima ratio est, qua freti sponte contra haereticos prodeunt, et se muniunt, dum illos percutiunt. Omnis armatura. Id est, omnis instructio, vel operationis, vel doctrinae coelestis, per quam sancti non solum evadunt, sed etiam acies superant malignorum: dum quosdam et ab errore vel vitiis retrahunt: quae omnia a praelatis dependent, quia ab eis resistendi exemplum et vincendi accipimus.

[Col. 1148A] VERS. 5.---Duo ubera. Multis figuris eadem Ecclesiae mysteria repetuntur; sed repetita novi semper aliquid afferunt, et per ipsam novitatem animos audientium amplius delectant. Duo igitur ubera, praedicatores de duobus populis, qui oculi dicuntur quia occulta proficiunt. Dentes, quia improbos corrigunt, et in corpus Ecclesiae trajiciunt: Collum, quia vitalem flatum, aeterna gaudia praedicando, ministrant, et cibos doctrinae. Ubera, quia lac parvulis in Christo infundunt, qui sunt hinnuli capreae, quia acute, quae sunt agenda, discernunt, veloci cursu operationis de valle lacrymarum avolant. Gemelli, quia eamdem fidem, eadem sacramenta praedicant: qui ne lac quod erogant in eis deficiat, pascuntur floribus Scripturarum et exemplis sanctorum [Col. 1148B] ea semper recolendo. Duo hinnuli Duo populi, qui per humilitatem parvos se et peccatores intelligunt, sed charitate currentes, omnia obstacula mundi transeunt, et saltibus contemplationis ad superna conscendunt. Qui pascuntur. Quia in his refectionem habent, qui florent virtutibus et splendent, dum ipsum Deum, quem desiderant, adhuc de vicino videre non possunt.

VERS. 6.---Donec aspiret dies illa. Postquam, nec docendi ultra nec discendi tempus erit, sed consummatis omnibus hujus mundi tenebris, omnes fulgebunt sicut sol. Vadam ad montem. Et quia Ecclesia per singula talis est. Vadam, id est, addam gratiam, tam inferioribus quam majoribus. Vadam. Quia novos populos quotidie congregabo. Et quia [Col. 1148C] sermo est ad Ecclesiam de gentibus, potest non incongrue videri promissa vocatio Synagogae, quae in fine mundi est futura: seu vocatio quarumcunque gentium. Unde mox de amplissima pulchritudine unius ejusdemque Ecclesiae, quae vel de Judaeis vel quibuscunque gentibus per totum orbem est congreganda, subditur, Tota pulchra es.

VERS. 7.---Tota pulchra es. Non solum in electioribus membris, quae enumeravi, sed etiam in illis qui pusilli et fragiles videntur.

VERS. 8.---Veni de Libano. (GREG.) Et quia vado ad te, tu debes venire ad me, cogitatione, locutione, opere. Vel, primus gradus est in carne pro bono opere: secundus in absolutione carnis ad percipiendam beatitudinem in anima: tertius recepto [Col. 1148D] corpore quando in resurrectione duplices recipient stolas. Veni fide, veni opere, veni alios adducendo: vel ter veni propter fidem Trinitatis. Libanus mons Phoenicis, Hebraïce interpretatur candidatio, Graece thus: unde supra, Vadam ad montem myrrhae et ad collem thuris. Dum praedicatores convertunt tales ad salutem, crescit corona de principibus victis certamine eorum. Veni. Quasi: ne timeas, ne sola venias: quia multos tibi addam. De capite Amana. Amana mons est Ciliciae, Sanir et Hermon montes Judaeae, in quibus leones habitant, per quos daemones notantur, qui contra nos saeviunt: et quia illi convertuntur, quorum corda fuerunt cubilia leonum, dum vicissim eorum confessione Dominus creditur, [Col. 1149A] quasi de leonum cubilibus coronantur, de quibus leo pellitur. Per Amana habemus illos, quos ipse, et per quos alios diabolus per magni studii vigilantiam decipit et conterit. Per Sanir, eos ad quos ignorantia talis deceptionis volat. Per Hermon, tales qui quasi in natura prompti sunt ad nequitiam, non quod diabolus designat. Per cubile leonum, illos quibus, et per quos aliis persecutoria dominatur saevitia. Per pardos haereticos, quorum distinctis dolis decipit, de quorum singulorum principalibus Deus suis victoriae confert coronam. De cubilibus leonum. Leones, propter superbiam, vel violentiam. Pardi propter crudelitatem vel variationem malignarum artium. Montium nomine superba infidelium corda designantur.

[Col. 1149B] VERS. 9.---Vulnerasti cor. Ideo debes venire, et de acquisitione aliorum laborare, quia diligo te. Vel, ideo dabo tibi coronam de hominibus illis, quia praeparasti mihi in te locum dilectionis. Omnis tua pulchritudo mihi placet, sed maxime placet unitas catholica, quam et in praelatis et in subditis video.

VERS. 10.---Quam pulchrae, etc. Supra sponsa in dilecto ubera laudabat, hic dilectus ubera commendat: in quo notatur unitas Christi et Ecclesiae, quia sunt duo, ut ait Apostolus, in carne una: ideo simili laude alter alterum laudat. Doctrina est Christi, quia data est Ecclesiae, quia ministrat. Et merito amo te, quia doctrina tua, quae continetur in superioribus uberibus, est pulchra ad consolationem infirmorum et sustentationem parvulorum. Mammae, [Col. 1149C] dilectio Dei et proximi: per quas mens sancta sensus suos nutrit, dum Deo charitate conglutinatur, et proximis, quod potest, impendit. Quas mammas quantum sponsus diligat, in repetitione laudis manifestat dicens: Pulchriora sunt ubera, etc. Odor. Id est suavissima fama fidei dispersae per totum orbem, latior est quam lex patrum, quae in sola Judaea coangustaretur. Super omnia aromata. Id est, super omnia bona opera, quae faciunt improbi, quae etsi aliquando hominibus placent, tamen Deo nunquam, quia ex charitate non procedunt. Vel, super institutiones Veteris Testamenti, quae fuerunt figura horum.

VERS. 11.---Favus distillans. Superius per labia, doctores, hic per labia ipsa vox doctorum. Unde et melli congrue comparantur. Favus, mel in cera. [Col. 1149D] Mel in cera est spiritualis eloquiorum sensus divinorum in littera distillans, quia pene singulae sententiae multos habent sensus. Vel aliter: In favo mel latet, cera videtur: labia ergo favus vocantur, quia dum in carnis fragilitate sapientia magna habetur, quasi mel in cera absconditur. Mel et lac sub lingua. (GREG.) Tanta est spiritualis dulcedo in verbis, quanta corporalis est in melle et lacte: et hoc sub lingua, id est, non cuilibet patens, sed tantum bonis. Qui peccantem aspere corripit et inter aspera dulcedinis quiddam admiscet, habet mel, non in lingua, sed sub lingua. Odor vestimentorum. Id est fama bonorum operum, quibus vestiuntur, ne nudi inveniantur, et quibus turpitudo praecedentium [Col. 1150A] delictorum operitur, est sicut thus, quia in omnibus operibus suis orat, cum bene operatur, cum intentione perveniendi ad Deum, unde: Sine intermissione orate (I Thess. V). Supra nomine unguentorum, infusio sancti Spiritus ostenditur, quibus corda fidelium illustrantur et ad spirituale certamen praeparantur: Vocabulo vestimentorum, facta justorum notantur, quae foris sunt. Unde et pulchra distinctione, quae per homines fiunt opera, thuri comparantur; quae vero divina largitione fiunt dona, modum comparationis excedunt. Consulte postquam singula Ecclesiae membra Dominus sigillatim praedicavit, etiam unguenta quibus tota esset delibuta, digna laude commendat. Nulla sunt quippe membra, vel magna vel parva quae non hujus unctionis spiritualis [Col. 1150B] sint infusione consecrata. Laudavit et vestimenta, id est opera justitiae, quia et hic omne corpus ejus ornatur. Nemo quippe in ea vitam meretur, nisi operibus justis indutus, quae vel ipse fecit, vel si infans erat, alii pro eo fecerunt, et in illo.

VERS. 12.---Hortus. Assimilaverat eam mulieri pro perfectione, pro speciositate, pro singulorum dispositione graduum, pro decentis unitatis compositione. Sed quia parum videtur amanti singulas partes sponsae singulis rebus pretiosis coaequare, totum pariter plurimis et maximis speciebus comparat. Comparat igitur horto, pro copiosis operum fructibus in quo fieri quatuor contingit: in primis fons baptismi, sine quo nullus sequitur fructus; deinde unguenta, id est dona Spiritus sancti, qui sunt prima fomenta, [Col. 1150C] ut etiam arbores crescant et fructus ferant, scilicet illa in cordibus rudium adhuc et tenerorum proposita, quando deliberant per Spiritum sanctum, quia mundo renuntiabunt et adversa sustinebunt, et similia; postea arbores, illi eisdem, vel alii jam crescentes, jam florentes; tandem fructus maturi, quorum operum perfectione jam reficitur Christus. Sed hic non ordinat, secundum quod alterum sequitur post alterum, sed a digniori incipit, ut istius sponsae commendatio sit captabilior illi alii sponsae, cui istam intendit commendare. Duos hortos ponit, in quo status duo contemplativorum et activorum signantur, quorum uterque conclusus; quia ab adversario colligi non possunt, vel fructu privari. Multi inter fideles conversantur in quibus hostis [Col. 1150D] habet locum, sed hi in horto fructifero non sunt computandi, sed ut palea ejiciendi. Fons signatus. Quia Ecclesia, quae fontis nomine designatur, primum parva in Judaea, postea dilatata est per orbem terrarum, recte subditur. Emissiones tuae: quia illa parva Ecclesia de Judaeis adjuta fonte paradisum emisit ex se. Ecclesia fons, quia doctrina salutari redundat, unde proximos irrigat. Signatus, quia spiritualis sensus indignis absconditur, nulla incursatione turbatur.

VERS. 13.---Emissiones. Id est fructus horti, scilicet opera quae post plantationem et irrigationem baptismi prodeunt, sunt mihi mala punica, id est matura refectio, ita me delectans ut paradisus. Cypri. [Col. 1151A] Id est directi, et in altum crescentes, in humanitate graciles et attenuati, quorum operibus juncta charitate inungitur princeps. Cyprus divinam gratiam, nardus Dominicam passionem, crocus charitatem exprimit. Cyprus est in Aegypto aromatica arbor, semine candido et odorifero, quod coquitur in oleo et exprimitur, inde unguentum regale (quod cyprus dicitur) paratur. Sic in tenebris hujus mundi divinae gratiae benedictio in pinguedine charitatis suscipitur et flammis tentationum probatur, quibus sociatur nardus herba humilis, id est fides Dominicae passionis et imitatio. Conjungitur ergo cyprus nardo, cum divina gratia confortat nos compati Christo. Item nardus croco jungitur: cum in charitate Christi mortem libenter accipimus. Nardus est redolens et [Col. 1151B] calens, et significat charitatem. Crocus est aurei coloris et significat divina sapientia imbutos.

VERS. 14.---Fistula et cinnamomum. Fistula quae et casia, arbor aromatica, sed parva: est autem robusti corticis et purpurei, quae ad curandas viscerum molestias valet, quae pro sui brevitate a quibusdam inter herbas odoriferas reputatur, quae humiles spiritu significat, quae Dominicae passionis memores, ad patiendum pro Domino sunt parati. Cinnamomum est brevis arbor, sed odorifera et dulcis, cinerei coloris ad medicinae usum fistulae duplo praestans. Et significat illos qui se infirmos reputant, quorum humilitas apud Deum dulcedinem habet et laudem. Et bene post fistulam purpuream ponitur cinnamomum cinerei coloris; quia per recordationem Dominicae passionis [Col. 1151C] oritur nobis despectus nostrae virtutis. Fistula et cinnamomum in horto cum lignis Libani prodeunt: quia in Ecclesia, qui humiles et patientes sunt, cum illis, qui Ecclesiam praedicando vel virtutes faciendo muniunt, palmam retributionis exspectant. Cum universis lignis. Sicut fistula et cinnamomum, humiles sanctorum cogitationes: sic et ligna Libani, quae alta et robusta sunt, demonstrant sublimes sanctorum actiones et orationes. Myrrha imputribile reddit corpus, et significat illos qui amaritudine et patientia corpus suum reddunt securum a motibus carnalibus et ab omni adversa parte. Aloe non tantam vim habet, quantam myrrha, sed tamen valet contra putredinem. Primis. Id est, cum charismatibus virtutum excellentioribus. Et pulchra conjunctio [Col. 1151D] herbarum et arborum cum unguentis: quia dum carnem a lascivia refrenamus, consequens est ut majora dona spiritus suscipiamus. In horto Domini concluso, inter alia nascitur.

VERS. 15.---Fons hortorum. Qui de primitiva Ecclesia processit in mundum doctrina coelestis, quae plures ecclesias, scilicet hortos procrearet. De quo fonte bene subinfertur: Puteus aquarum viventium, quia eadem doctrina Ecclesiae, et fons hortorum est, quia spirituales fructus gignit, in his quos instruit: et puteus est propter occulta mysteria quae solis sanctis per revelationem sancti Spiritus panduntur. Aquarum viventium, propter divina eloquia, quae de invisibilibus divinae gratiae thesauris procedunt, [Col. 1152A] atque in vitam aeternam ducunt. De Libano, id est, de ipsa Ecclesia, quae et candida est per munditiam fidei, et alta per virtutum gratiam.

VERS. 16.---Surge. Et cum talis sit hortus, surge, id est, discede vel impugna. Surge. Horto consito et irrigato, restabat ut omnibus firmiter et ordinate compositis, nequaquam adversariis illius, tentandi negaretur accessus, sed potius monstraretur, quia quo amplius flagellantur, eo amplius interna fluctuum illius suavitas panditur. In aquilone, mundi adversa; in austro, blandimenta intellige, quia gemina expugnatione probatur Ecclesia. Surge, permittentis est, non imperantis. Perfla. Alter vexando, alter recreando. Perfla, id est, infer tribulationem, vel persequendo, ut Ecclesia in utroque pulsata et probata [Col. 1152B] mirum odorem constantiae suae et abundantioris virtutis ubique diffundat, et in fine mundi positos inenarrabili fragrantia suae suavitatis satiabit.



CAPUT V.

VERS. 1.---Veniat dilectus. Qui promisit se futurum mecum usque ad consummationem saeculi, modo cum magis indigeo majori gratia, me visitet. Veniat dilectus. Audiens Ecclesia se tentationibus probandam, provisioni dilecti non contradicit: sed ne superetur, auxilium illius quaerit, qui non patitur nos tentari supra id quod possumus. (I Cor. X.) Vel, potest ex voce perfectorum sic intelligi. Veniat dilectus. Quasi: Sicut eum semper diligimus, ei et servire curamus: sic ipse in tentationibus non sinat [Col. 1152C] nos usque ad defectum concuti, sed jam reddet nobis mercedem piae devotionis. Veni in hortum. Sponsus desiderio Ecclesiae respondens, eadem quae petebantur, se jam fecisse testatur: unde extranei multum in amorem ipsius possunt accendi. Veni, errantes corrigendo, infirmos sublevando, bona agentes confirmando, maturos mecum in requie collocando. Messui. Quadam falce mortis ab hac vita praecidi, et in cellaria beatitudinis perduxi. Comedi favum. Per favum, qui in Scripturis dulcedinem spiritualis intelligentiae quaerunt, et aliis dilucidant; per mel, qui epulas divini verbi sibi appositas libenter gustant, et his insatiabiliter vesci desiderant; per vinum, fortes coelestium praedicatores; per lac, infirmi adhuc auditores, qui licet diversis studiorum modis [Col. 1152D] discrepent, una tamen supernae retributionis spe communes, supernus arbiter approbat. Comedite, amici. Non solum ipse piis electorum actibus delectatur: sed etiam hortatur fideles ad congaudendum super tali convivio, ut amplius inter se mutuam dilectionis curam exhibeant, et minores quod in majoribus viderint, memoriter imitari satagant. Inebriamini, charissimi. (GREG.) Post potum gaudii, ipsas virtutes bonorum retractando, torporem mentis discutite, et ad amorem aeternorum accensi, temporales poenas non sentiatis; sicut ebrius, qui obliviscitur omnium temporalium; comedit, nec satiatur: qui epulas Scripturarum didicit, justorum exempla novit, nec tamen vitam correxit; bibit, et non inebriatur, [Col. 1153A] qui praecepta vitae laetabundus audit, sed ad implenda piger remanet.

VERS. 2.---Ego dormio. Ecclesia gentilium multipliciter commendata ne secura praedicationem dimittat, et soli contemplationi intendat, injungitur ei de aliorum confirmatione. Et hic agit de illa successione Ecclesiae, quae est in hoc praesenti saeculo, ab illo scilicet tempore, quo plenitudo gentium intraverat usque ad finem mundi, quando Judaei intrabunt; et hic non, videtur mitti ad omnimodos infideles, sed potius ad eos exhortandos, qui sunt tepidi in Ecclesia, et dicit itaque ipsa Ecclesia: Ego dormio. Aperi mihi, soror mea, etc. Surge ab otio et quiete contemplationis, et aperi corda, ut remotis vitiorum obstaculis lucem veritatis perspicue admittant. [Col. 1153B] De sanguine meo, soror mea; accessu meo, proxima mea; de spiritu meo, columba mea; de sermone meo quam plenius ex otio didicisti, perfecta mea. Caput meum. Id est fides mea, et amor mei in cordibus eorum excaecatis amore terrenorum refrixit, et quasi prorsus defecit. Cincinni mei. Id est amor proximorum, qui sunt mei capilli capiti adhaerentes: sunt pleni guttis noctium, id est, patiuntur grave frigus persecutionis tenebrosorum, id est eorum qui et erga me sunt infideles, et proximos persequuntur; et causa horum corrigendorum oportet te dulcedinem contemplationis (interpolare) interponere.

VERS. 3.---Exspoliavi me. Ecclesia non inobediens de injuncto officio, sed metuens in assumenda fratrum cura, ne corruat in peccata, sine quibus non [Col. 1153C] transigitur haec vita, respondet: Exspoliavi me. Quomodo fieri potest ut de culmine contemplationis egrediens, rursus mundi sordibus polluar, quia recepta sollicitudine temporalium subsidiorum, quamlibet eximius doctor, difficile vitat peccatum. (GREG.) Qui ad sollicitudinem regendarum animarum se accingit, restat ut quibus aeterna praedicat, ad providenda quoque eis temporalium necessitatum subsidia invigilet.

VERS. 4.---Dilectus meus. Ecclesia timente casum, quia Dominus amorem erga se nostrum, in proximorum maximo amore vult cognosci, apte subditur: Dilectus meus, quasi: Pertimesco quidem saeculi conversationem; sed intelligo, quod charitas operit multitudinem peccatorum; et confido in dilecti mei auxilio, a quo jam sunt compuncta corda eorum. [Col. 1153D] Manum suam. Operantem compunctionem, vel, ad memoriam nostram reduxit operationem, quam operatus est in nobis, quia nullius egens, de sinu patris egrediens, in terra pro nobis conversari voluit. Manum suam mittit, cum virtute sua animum per subtilem intellectum pulsat. Et venter. Potest per ventrem intelligi mollities et fragilitas illorum qui praedicationis officium suscipiunt, quia se minus idoneos recognoscunt, et timent. Venter. Id est molles et fluxa pars inter nos; vel, ventris nomine cor designatur, qui sicut cibi in ventre, ita cogitationes in corde excoquuntur. Cor contremiscit, si facere recusat pro proximis, quod Deus fecit pro inimicis. Et venter intremiscit, quia infirmitas gaudens [Col. 1154A] de coelesti intellectu in sua exsultatione turbatur, et timet ne perdat, quod tenere nescit.

VERS. 5.---Surrexi, ut aperirem. Surrexi a dormitione ad laborem; quia necesse est ut qui veritatem praedicare disponit, prius ad agenda ea quae praedicat assurgat, ne aliis praedicans ipse reprobus efficiatur; cui subjuncta verba conveniunt, Manus meae distillaverunt, etc. Et digiti mei pleni sunt myrrha. Digiti, id est discretio, ut solo contuitu supernae retributionis, non pro humano commodo ostendantur operari. Sicut enim in manu sunt discreti digiti: sic in operibus oportet discretionem adhiberi, alioquin non valent.

VERS. 6.---Pessulum ostii. Causam peccati, id est incredulitatem, et quamlibet aliam: quia ut pessulum, [Col. 1154B] ostium; sic causa detinet peccatum, qua remota removetur, et sublato peccato patet via Christo. Dixerat, quia dilectus manu missa per foramen se tetigerit ac tremore concusserit: cujus tactu vehementer inflammata, cupit jam non per angustiam foraminis ejus manu contingi, sed patefacta cordis janua felicissimo ejus amplexu perfrui, id est suavitate divinae illustrationis, quam raptim senserat, plenius satiari, sed quia nulli electorum in hac vita conceditur perfecta visio aeternorum, quae in alia vita reservatur, subditur recte: At ille declinaverat. Anima mea, etc. Ecce jam tertius gradus: primitiva fuit ex Judaeis conversa; per quam, et postquam haec gentilis, de qua hactenus actum est; quae Gentilis ut diximus, hanc tertiam instituit, de qua modo [Col. 1154C] exsequitur: quae usque ad novissimam intrationem reliquiarum Israel durabit successu praelatorum et subditorum. Transi quidem, sed tamen locutus est mihi mandata sua relinquens, ut patienter eum exspectarem: et postquam locutus est, Anima mea liquefacta est. Quaesivi et non inveni illum: vocavi, etc. Vox ejusdem Ecclesiae, quae aperuit, secundum illos quos aperuit: quae prius erat venter vel vox ipsorum.

VERS. 7.---Tulerunt pallium. (GREG.) Pallium tollunt praedicatores, quando, si quid pompae saecularis residuum erat, ab anima auferunt, vel, si quod peccatum per ignorantiam inerat, detegunt.

VERS. 8.---Adjuro vos, filiae Jerusalem, si inveneritis, etc. Adolescentulae jam ad aliquam cognitionem [Col. 1154D] promotae, ad famulos Dei, quos angelicam in terris vitam agere credunt, devote veniunt et eos exorant, ut in tempore suae orationis Domino se commendent. Vos filiae Jerusalem supernorum spirituum, qui jam cum Deo regnant. Vel, per filias Jerusalem possumus accipere etiam inferiores in Ecclesia, quos etiam admonent superiores, ut secum quaerant: quia quod a pluribus quaeritur, quandoque citius reperitur, et, ut ubique charitas dilectionis ostendatur.

VERS. 9.---Qualis est dilectus. Haec sponsa recolens intima conscientiae, expavescit, et pigritiam suam accusans ex humilitate ad laborem festinat, dicens: Obsecro, quia sic adjurasti nos fervore divinae [Col. 1155A] charitatis, quam habes, me quoque fac ardere, et salutari admonitione in ejus amore me confirmes. Apta et praeconia virtutum ac potentiae ejus congrua laude decantans, denuo interrogatur, in qualium mentibus ejus soleant vestigia reperiri.

VERS. 10.---Dilectus meus candidus et rubicundus. Condigna quaerentibus a parte sponsae responsio. Dilectus meus. Primo, mundus et sanctus venit in mundum, postmodum passione cruentus exivit de mundo. Per candidum, amorem Divinitatis; per rubicundum, carnem passam accipe, ut Deum et hominem notet, et in utroque electus. Electus ex millibus. Quia unus Mediator de omni numero angelorum, vel hominum acceptus; unde dicitur: Hic est Filius meus dilectus, etc. (Matth. III.) Quia non est [Col. 1155B] inventus alius, neque in coelo, neque in terra qui acciperet librum (Apoc. V).

VERS. 11.---Caput ejus aurum optimum. Alia translatio: Crines ejus abietes. Abies, Graece vocatur. Ude hic elate, non Latinum, sed Graecum videtur. Vel caput, id est Divinitas, quia caput Christi Deus (Cor. II). Comae ejus, id est, cogitationes ejus sanctae et rectae, et tamen stultis despicabiles. Nigrae quasi corvus. Despicabiles mundo, quasi illa clamosa et improba avis. Vel, quasi corvus, ut nulli sacramenta Ecclesiae committant, donec sibi, vel matri similari videant, vel, quia cum pulchri sunt, se fuisse nigros intelligunt ex natura sua.

VERS. 12.---Oculi ejus sicut columbae. (GREG.) Solent columbae juxta fluenta aquarum residere, ut [Col. 1155C] volantium avium in aqua umbram videant, et sic ungues vitent: sic sancti in Scripturis fraudes daemonum prospiciunt, et ex deceptione, quam attendunt, quasi ex umbra hostem cognoscunt, et fugiunt, quae fluenta plenissima dicuntur, quia de quibuscunque in Scriptura consilium quaeritur, per illam ad plenum invenitur. Potest in rivulis, veteris legis eruditio; in fluentis, evangelica perfectio intelligi: quia praedicatores et nova et vetera proferunt. Oculi ejus. Id est, dona sancti Spiritus, quae ipse dat, quae amatores suos, non in coeno more porcorum volvi permittunt, sed in similitudine aquarum claros et perspicuos reddunt, nil tenebrosum habentes. Unde et rivulis et mundis aquis, non stagnis turbulentis comparantur, quia Deum vident, et divinorum charismatum [Col. 1155D] luce replentur. Quae charismata, quia sola gratia dantur, subditur: Quae lacte sunt lotae. Quia sicut mater sola naturali dilectione lac filiis ministrat, sic Deus sola gratia dona charismatum filiis donat. Quae resident juxta fluenta plenissima aquarum: quia quanto de Deo clarius vident, tanto magis ad altiora cognoscenda intendunt.

VERS. 13.---Genae. Id est, modestia et pietas Salvatoris, quae in illo singulariter refulsit. Sicut areolae. Quemadmodum ordinatae sunt areolae ab hominibus exspectantibus odoris suavitatem et aspectus gratiam, ita Mediator in carne apparens, doctrinae modestia et dulcedine delectabat praesentes, attrahebat absentes: consite a pigmentariis; hoc est, [Col. 1156A] apostolis et prophetis, qui concordi voce, non solum ejus sermones, sed etiam mores sacris paginis descripsere, in futura ejus arcana incarnatione, ex modestia Lazarum flevit, sicut agnus obmutuit, et talia. Labia ejus lilia distillantia myrrham. Verba doctrinae ejus lilia quae claritatem regni coelestis promittunt, gravia patientibus, primam myrrham, quia contemptum voluptatum praedicant.

VERS. 14.---Manus illius. Id est, opera Christi: quae enim verbo docuit, opere complevit, ut de doctrina sua mirantes, operibus confirmaret. Tornatiles, quia in promptu habet facere quod vult, sicut tornatura caeteris est promptior artibus: et quia in se omnem justitiae regulam tenet, unde dicitur: Oportet in me impleri omnem justitiam (Matth. III). Aureae, [Col. 1156B] plenae hiacynthis. Quia virtutes quas in homine gessit, divinitatis gratia perfecit: quae nos ad spem et ad amorem coelestium excitant. Hiacynthus enim aerei coloris est. Venter ejus eburneus, id est, fragilitas humanitatis: eburneus pro decore castitatis, quia ab omni peccato immunis. Distinctus, scilicet, non totus eburneus, nec totus sapphirinus. Sapphirus sublimitatem coelestium significat. Distinctus ergo, quia partim humana fragilitas esurie, tentatione, fatigatione, morte, partim divina celsitudo, miraculis, resurrectione et ascensione intelligitur. Sapphirus habet speciem sereni coeli.

VERS. 15.---Crura illius columnae, id est, itinera passionis, incarnationis, quae columnae dicuntur propter rectitudinem et firmitatem, quia quidquid [Col. 1156C] per eum gestum est, ante tempora a Deo dispositum est. Fundatae super bases. Id est super prophetas, quia talis apparuit, qualis praedictus ab illis in divina dispositione legentibus. Vel bases ipsa dispositio Dei, quae ordinavit. Species ejus ut Libani. Quid per singula ipsius Redemptoris membra laudo, totum brevi comprehendam: quomodo Libanus altitudine et amplitudine est insignis; ita Dominus inter omnes qui de terra orti sunt, antecellit. Et sicut ille mons nobilium ferax est arborum, ita ille omnes sanctos in se radicatos extollit et conservat; et sicut cedrus pulchritudine, fortitudine, sublimitate, odore, omne decus silvarum antecedit: sic dilectus speciosus forma prae filiis hominum (Psal. XLIV), quia ipse non accepit ad mensuram, et de plenitudine ejus omnes [Col. 1156D] accepimus (Joan. ).

VERS. 16.---Guttur illius suavissimum, etc. Id est, internus sapor et dulcedo verborum Christi, quam pauci gustant: qui autem gustant, amplius esuriunt, Aliter: Sicut per guttur ad labia vitalis flatus, ut loqui valeant, procedit, sic in labiis Domini verba quae dicebat. In gutture vero potest occulta dispositio bonitatis ejus intelligi, qua factum est, ut nobis foras loqueretur. Totus, id est Deus et homo; desideralibis, non solum secundum divinitatem, sed etiam secundum humanitatem ab ipso initio conceptionis, usque ad triumphum passionis, resurrectionis, ascensionis. Talis est dilectus. Quasi: Et necesse est si amas eum, et vis ab eo amari, ut eum intelligas talem, et [Col. 1157A] tali affectione ei cohaereas. Filiae Jerusalem. Pro decore carminis variantur personae colloquentium: sed eadem Christi Ecclesia notatur et nomine sponsae, et nomine filiarum. Cum ad patriam coelestem suspirat, filia: cum nihil nisi Deum curat audire vel loqui, sponsa dicitur.

VERS. 17.---Quo abiit dilectus. Audita qualitate dilecti, de qua quaesierant filiae Jerusalem, addunt aliam quaestionem: quia enumeratis tot laudibus, quis audiens non concupiscat? et hoc in unitate sanctae Ecclesiae inquiri oportet, in qualium corde potissimum, et in quo genere conversationis Dominus soleat inveniri. Quo abiit, non relinquendo eos in quibus erat, sed ubi alios associet, et post alios etiam alios invitet, et sic abire, et declinare dicitur, [Col. 1157B] ad modum candelae, quae cum accensa sit, multas alias circumquaque accendit, ipsa tamen nihil patiens detrimenti. Quo abiit. (GREG.) Sciendum, quod Deus, qui ubique est, in loco est, sed localis non est. Locale dicitur, quod circumscribitur secundum partes loci supra et infra, ante et retro, dextera et sinistra. Cum vero angeli et humanae animae loco circumscribi non possunt, longe minus illa incomprehensibilis substantia. Major vero cognitio, quae in praesenti de Deo haberi potest, et secundum ejus sola opera: quia quod altius est, in carne possumus mirificentiam operum Dei subtiliter attendere. Quo abiit dilectus tuus, o pulcherrima mulierum. Licet Deus communi modo omnibus rebus insit, praesentia, potentia, substantia, tamen familiari [Col. 1157C] modo dicitur inesse, id est, per gratiam, illis, quibus opera sua videntur mirabiliora, qui licet plenam Dei notitiam non habeant, tamen mirificentiam operum Dei acutius considerant.



CAPUT VI.

VERS. 1.---Dilectus meus. Descendit irrigans fonte baptismi, de alto veniens in humili positos visitavit. Ut nos sursum ascenderemus, Dominus in montem descendit, Moyses in montem ascendit. Cum dixisset. Descendit in hortum, addit qualiter sit idem hortus constitutus, qua fruge fecundus, cum dicit, ad areolam aromatum. Hortus Ecclesia: hortus quaelibet fidelis anima. Areola est mens fidelis, quae disciplina rectae fidei edocta, quasi aequis lateribus [Col. 1157D] hinc inde est composita: et quasi solerti fossorio creberrime reversata, et a superfluis graminibus expurgata. Respondet piis sanctorum desideriis ac fructuosis operibus eum delectari, ac perfectos quosque castimoniae virtutibus ad aeterna gaudia colligere. Lilia colligit, dum ad perfectorum meritorum candorem pervenientes, de statu ubi erant prius, educit et ad coelestia regna perducit.

VERS. 2.---Ego dilecto meo. Hunc versiculum apponit exaggerando stimulum immensae charitatis, quae interius exardescit. Quasi: In me descendit, in me potes habere formam ejus, quem quaeritis. Ego nepoti meo et nepos meus mihi, qui pascit inter lilia.

[Col. 1158A] VERS. 3.---Pulchra es, amica mea. Hactenus vox Ecclesiae Dominum suum laudantis et quaerentis: qui quoniam a suis amatoribus non longe est, sequitur quid quaesitus respondeat: et declarat se illis loquentibus adfuisse, et quid loquerentur audisse; devotionemque erga se remunerat digna illorum laudatione. Terribilis, ut castrorum acies ordinata. Quia per unitatem charitatis compacta, nullum locum aperit per malum discordiae hostibus, id est, haereticis vel immundis spiritibus. Castra Romanorum terribilia erant, quia totum mundum premebant: sed non erant suavia, quia veram pacem non habebant. In Ecclesia nec terror suavitatem, nec suavitas terrorem aufert: quae in terra coelestem vitam agit, et barbaros diversarum nationum animos [Col. 1158B] ad suum ritum trahere satagit. Quae tamen quia necdum faciem dilecti, quam maxime quaerit, cernere meretur: hic subsequenter audit:

VERS. 4.---Averte oculos tuos a me. Quasi: Oculos columbinos tibi dedi, quibus semitas justitiae discerneres: sed tamen in tempore tuae peregrinationis ne quaeras me perfecte cognoscere. Non enim videbit me homo et vivet (Exod. XXXIII). Ne quaeras in via praemium, quod tibi in patria reservatur. Quia ipsi me. Non a desiderio cognoscendi desistas, sed de cognoscendi facultate ne praesumas: unde dicitur, Magnitudinis ejus non est finis (Psal. CXLIV). Avolare fecerunt. (RAB.) Quo intensius me agnoscere quaeris, eo intensius me incomprehensibilem esse intelligis, et non est tua culpa, si me non cognoscis: [Col. 1158C] sed est infirmitas humanae conditionis. Capilli tui sicut grex caprarum, etc. Hi versiculi supra positi, et expositi, sed non pigeat nos iterando exponere quod auctorem non piguit scribendo iterare, ut novi aliquid addatur. Ne Ecclesia graviter ferret quod a cognitione dilecti suspenditur, sequitur descriptio, qua assimilatur illi primitivae Ecclesiae Jerusalem, de qua non dubitatur, quin amica Dei fuerit. Omnes gemellis fetibus, et sterilis non est in eis. Consimilibus fetibus quia tales alios reddunt, quales ipsi sunt. Vel duplices fetus, opera geminae charitatis, vel, fi deles de utroque populo conversi: vel, fides et opus.

VERS. 6.---Sicut cortex mali punici, sic genae [Col. 1158D] tuae, etc. (GREG.) Cum multi mira agunt, ventura prophetant, mundum perfecte relinquunt, coelestibus desideriis arden: sicut cortex mali punici sanctae comparantur Ecclesiae. Sed haec omnia nihil sunt ad comparationem rei de qua scribitur: Quod oculus non vidit nec auris audivi, etc. (Isa. LXIV.) Unde convenienter subdit: Absque occultis tuis, quasi dicat, magna quidem sunt, quae in te non latent, sed valde ineffabilia quae latent.

VERS. 7.---Sexaginta sunt reginae et octoginta concubinae, etc. Reginae et concubinae pariter ad thronum regis accedunt, pariter generant, sed non utraeque diadema regni habent. Reginae sunt, quae intuitu regni coelestis doctrinae inserviunt; concubinae, quae amore temporalium Christum annuntiant. Ideo [Col. 1159A] illae sexaginta, quia sola dilectione praeceptorum Dei perfectionem operum habent, quod per multiplicationem duodenarii per quinarium potest intelligi: vel quia quinque corporeos sensus ad regulam apostolicae doctrinae temperant. Octogenarius autem cum in malo accipitur, temporalium curas et implicamenta designat: quia et saeculi cursus quatuor circumagitur temporibus, et mundus ipse quatuor climatibus oriente, occidente, aquilone et austro dirimitur, vel ex quatuor elementis compositus.

VERS. 8.---Una est columba mea, perfecta mea. Quamvis multae et diversae personae, tamen fides una est in eis, unum baptista, unus Deus, unum opus; non alia ante legem, alia sub lege, alia sub gratia: sed in una pace, uno timore constituta. Mater [Col. 1159B] nostra regeneratrix gratia est, quae elegit simplices, et electos custodit et sublevat. Vel mater superna Jerusalem, quia omne donum optimum desursum descendit (Jac. I), quae superna Jerusalem hoc solum de humana conversatione approbat, quod in unitate suae fidei et dilectionis Deo servire desiderat. Viderunt. Magna laus catholicae unitatis, quam et gratia mater, quae genuit, in perpetuum eligit; et filiae, quas ipsa per Spiritum genuit et nutrit, mox viderunt, id est castitatem vitae ejus didicerunt. Praedicaverunt. Sive illi, qui vere sunt participes regni; sive etiam illi, qui nomine tenus adhaerent, et si spes eorum sit in terrenis, laude dignam fatentur.

VERS. 9.---Quae est ista. Ecclesia gentium ita firmiter [Col. 1159C] instituta, et usquequaque multiplicitate sui diffusa et producta per gradus et successiones suas usque ad novissima tempora, illis novissimis temporibus jam intuens Synagoga, tam bene operatam, operantemque ipsam sanctam Ecclesiam, tam diffusam, tot sapientissimos sine schismate sequi unam fidem: praeterea vivorum et mortuorum miracula, et multa alia Christianae fidei argumenta; jam conjuncta, poenitens, et compuncta, dicit admirative, Quae est ista, etc. Quasi aurora consurgens. Tunc Ecclesia fit aurora, cum mortalitatis atque ignorantiae tenebras funditus amittit. In judicio ergo adhuc aurora, sed in regno dies erit, ubi plenum visum veri solis habebit. Pulchra ut luna. In nocte vitae praesentis, ubi variantur status temporalium, comparatur [Col. 1159D] lunae: quia nunc clara mundo, nunc despecta; nunc virtutum candore plena, nunc pravorum dehonestata vitiis. In futura beatitudine, ubi idem status erit, sicut sol fulgebunt justi. Terribilis ut castrorum acies ordinata. Habent tales praelatos sibi ordinatos, qui probabilibus sententiis fidem nostram evacuant, et terrorem nobis incutiunt. Quo perfectius ordinem in se virtutum collocat, eo terribilior est Ecclesia aeris potestatibus, vel quaeque fidelis anima.

VERS. 10.---Descendi in hortum nucum, etc. Judaea admirante agones Ecclesiae, et inquirente; ipse sponsus perhibet testimonium Ecclesiae. Vel, dicantur esse verba Ecclesiae, quae annuit Synagogae se laudanti, et continuo insinuat, quae sit sibi causa apparatus [Col. 1160A] militaris, respondens ex voce doctorum, ducum videlicet suae spiritualis militiae.

VERS. 11.---Nescivi, anima mea. Dum sic spon sus, vel ipsa Ecclesia, labores suos evangelicos Synagogae miranti praedicat: illa salubri poenitudine compuncta, profitetur se causa profanae caecitatis diutius aberrasse. Conturbavit me. Propter evangelicam Ecclesiae praedicationem, per quatuor mundi partes velociter discurrentem, et quatuor rotis fidei innitentem: unde et a quatuor personis scriptum fuit; sed illi quatuor equi eodem spiritu ad bellum unum currum trahunt.

VERS. 12.---Revertere. Synagoga confitente suam tarditatem, Ecclesia consolando et exhortando respondet: quater dicit revertere, quia Judaei ubicunque [Col. 1160B] modo in quatuor mundi partibus dispersi, in fine sunt convertendi. Vel, revertere corpore, revertere animo ab errore, ut declines a malo. Iterum revertere corpore, revertere animo, ut facias bonum, et ne velis esse turbata. Non sufficit reverti voluntate, nisi reversio ostendatur Ecclesiae. Ut intueamur te, Ut speciem castitatis cognoscamus, et copulante adinvicem nos Christi amore, unam domum fidei ambae in ipso angulari lapide construamus.



CAPUT VII.

VERS. 1.---Quid videbis in Sulamite. Dum Ecclesia monet Synagogam, ipse Redemptor annuens hortamentis illius, se effectum daturum promittit. Elias enim et Enoch in illis convertendis non laborarent, [Col. 1160C] nisi divinis Scripturis et apostolicis testimoniis certitudinem conversionis eorum haberent. Quid videbis. Quasi diceret: Doles de incredulitate Synagogae; sed scias in proximo convertendam, ut in ea jam non appareat infidelitas, sed opera spiritualium agonum, et virtutum. Quam pulchri sunt gressus. In praemissis descriptionibus est descensus a superioribus ad inferiora, et superiorum tantum fit commendatio membrorum. In hac commendantur etiam inferiora, et ab inferioribus ascenditur ad superiora; ut ostendatur, quod illa Ecclesia in novissimo, ex illis ante reprobis convocata, habebit tamen membra superioribus non imparia; in qua fit mentio gressuum, quia non in otio futura, sed ad certamen processura, [Col. 1160D] primam pulchritudinem ex certamine ostenditur habitura. Quam pulchri sunt. Primo operum constantiam et mortificationem voluptatum in ea laudat: Quam pulchri sunt. Haec dicens ad laudem ipsius Ecclesiae conjunctae ex dulcedine se convertit, ut Judaei facilius convertantur, et Ecclesia de illis convertendis plus laboret. Juncturae femorum. Recte post gressus calceatos, junctura femorum laudatur: quia per ministerium praedicantium perficit unanimis conjunctio credentium populorum. Monilia. Mundissima, cum jam non dissentiant hi ab illis, sed in omnibus conveniant: et operum attestatione clarescant. Quae fabricata sunt. Quae conjunctio, arte inscrutabilis consilii ordinata est: quis enim novit quare Deus usque ad illud tempus Judaeos [Col. 1161A] excaecaverit. Quae fabricata sunt manu. Id est, ineffabili largitate firmata conditoris.

Umbilicus tuus. Illi etiam inter molles, qui gignunt, etsi mundo licite haerent, tamen bene annuntiant.

VERS. 2.---Umbilicus. Id est, infirmitas nostrae mortalitatis fit crater, quando infirmitatem nostram in nobis experti, ut alii per nos recognoscant, laboramus, vel aliquando eleemosynas damus. Tornatilis, id est rotundus et perfectus: qui enim ob id dat potum sitienti, vel calicem divini verbi porrigit erranti, ut a Deo remuneratore vel terrenam sapientiam exspectet: hujus crater non est torno factus, quia opus misericordiae, quod fecit, non causa suae fragilitatis erigendae ad Deum fecit, sed terrenam mercedem [Col. 1161B] requirit. Venter tuus. Venter noster acervus est tritici, cum memores nostrae fragilitatis, fructus bonorum operum, quibus perpetuo reficiamur, in praesenti vita nobis praeparamus. Venter tuus. Quamvis sit inferior gradus, tamen triticea refectio erit Deo, quia in imo multi, in superiori pauci, non tamen dicimus in imo, id est, in peccato. Acervus. In imo latior, in summo angustior crescit. Sic et in nostris actionibus, quae quanto altioris sunt meriti, tanto pauciores sui operarios inveniunt. In inferioribus plures sunt operarii. Multi de possessionibus eleemosynas tribuunt, pauci sunt qui possessiones relinquunt. Possunt in acervo tritici eleemosynae, quas pauperibus erogamus, intelligi, et bene post craterem membra sponsae acervo tritici comparantur, ut [Col. 1161C] et potum et panem pauperibus dare signetur, quod et de corporali et spirituali refectione aeque potest accipi. In apertis est doctrina poculum, in mysteriis est panis. Vallatus liliis. Cum omnia bona, quae agimus, gratia videndae aeternae claritatis gerimus. Et per hoc insidianti inimico aditum nostri cordis circumquaque obstruimus.

VERS. 3.---Duo ubera. Quia doctores rudium non sua praedicant, sed ex eloquiis utriusque Testamenti sumunt quae ab uno auctore sunt edita: ut ipse unus pastor ex duobus gregibus ovium unum ovile impleat; qui capreae comparantur, quia mundum est animal, visu et cursu insigne, et findens ungulam, quod ad discretionem boni et mali pertinet; et ruminat, quod post discretionem est faciendum; gemelli [Col. 1161D] propter unam concordiam.

VERS. 4.---Collum tuum. Id est, illi per quos vox exit, et esca in corpus trajicitur, qui sunt turris, quia et exemplo vitae muniunt alias, et decorant. In ebore enim candor notatur. Oculi tui. Qui arcana inspiciunt, ut possint in aperto proloqui, qui fluenta doctrinae auditoribus non cessant, sicut in civitate Hesebon piscinae semper aquis abundantes, copiose populo in introitu ipsius civitatis aquam ministrant. Et bene dicuntur aquae esse in porta civitatis, quia nemo potest Ecclesiam ingredi, nisi prius aspersus aqua doctrinae et baptismi. Unde in introitu templi Salomonis erat mare aeneum, ubi sacerdotes intraturi lavabant manus et pedes. Piscinae. Continentes [Col. 1162A] multas aquas sapientiae et doctrinae, ad potandum eos qui erunt in cingulo moeroris, persequente Antichristo, quae piscinae sunt in illa plenaria introitione utriusque multiplicitatis, quae erit filia multitudinis. Nasus. Cautissimi discretores boni et mali, sicut et per nares odor vel fetor discernitur, quos nulla fallit hypocrisis, et eminentissimum tenent locum. Sicut turris Libani. In monte idcirco ad speculandum ponitur, ut hostes, qui veniunt, longe videantur: sic praedicatoris vita semper in alto debet firma permanere, ut incursus malignorum longe prospiciat, ut culpam, priusquam veniat, deprehendat. Contra Damascum. Damascus metropolis Syriae, quae multa mala intulit Israeli, et etiam captivavit: per hanc omnis multitudo daemonum, vel nequam hominum [Col. 1162B] signatur.

VERS. 5.---Caput tuum. Mens tua, quia regit totum corpus cogitationum, est alta, ut mons per conversationem vitae, et talis mons, qui habet scientiam circumcisionis, non in ablatione carnis, sed superfluitatum cordis. Cochleae maris ferro circumcisae, lacrymas purpurei coloris emittunt, quibus collectis tinctura purpurei coloris conficitur. Canales, qui purpuram regis suspiciunt, sunt praecordia fidelium. Lana quae intingitur, ut indumentum regis efficiatur, est humilitas in patiendo, quae juncta est canalibus, quando constanti corde virtus humilitatis, et continua Dominici cruoris memoria ad tolerantiam animatur. Semper purpuram veri regis, id est passionem, in memoria habentes, et ad imitandum [Col. 1162C] parati, ut cum Christo resuscitentur.

VERS. 7.---Statuta tua. Quia Ecclesia in certamine praesentis vitae gaudia futurae vitae praegustat, subditur: Assimilata est palmae. Haec est rectitudo bonae operationis, quae ad terrena despicit incurvari, totam se ad coelestia erigit, et in certamine posita tendit ad bravium, quo finito agone, victrix donanda est palma. In inferioribus aspera est, sed desuper pulchra est, et fructum gerit. Sic Ecclesia in terra asperos tolerat labores, sed sperat in coelo se accepturam praemium. Palma conservat folia: sic Ecclesia, variante saeculi statu, eadem tenet fidei sacramenta. Ubera. Id est, magistri, qui pro capacitate audientium suam temperant doctrinam, et unumquemque ad sublimia ab ubertate domus Dei [Col. 1162D] inebriant (Psal. XXXV), et corda exhilarant.

VERS. 8.---Dixi: Ascendam. Quasi diceret: Et quod tales habet doctores, tam discrete praedicantes, non est tui meriti, sed donum meum, quia ascendi in palmam, id est, dedi Ecclesiae augmentum virtutum, donec ad perfectum veniat, et apprehendam fructus ejus; id est, ita confortabo et multiplicabo virtutes in eis, ut nullo modo possint decidere, donec ad maturitatem perveniant, et per hoc ubera tua erunt sicut botrus cypri, quia illi, qui parva norunt, si benivole nuntiant interdum potiore sapientia debriabuntur. Dixi. Quasi, insistendum est ad conversionem Judaeorum, quia tam pulchra conjunctio est secutura, et quia pro eis maxime passus sum, [Col. 1163A] quia eos salvandos provideram. Fructus ejus. Fructus Crucis, potest dici resurrectio, et ascensio, adventus Spiritus sancti, et salus mundi: et per haec doctores sunt debriati et confortati. Et odor oris. Odor malis, guttur vino comparatur: quia mala, ex novitate, vinum ex vetustate laudem consequitur. Sicut vinum malo praestat, ita praestat praesens allocutio Ecclesiae ipsi famae quam de illa potest audientium sermo disseminare. Odor in gutture, vox praesentis doctrinae. In odore fama absentis designatur: et ideo vino illa propter fragantiam virtutum, haec malis ob suavitatem absentis famae comparatur.

VERS. 9.---Dignum dilecto meo. Verbum, quod in ore meo dilectus posuit, tantae est sublimitatis, [Col. 1163B] quod non per alium quam per ipsum sponsum mundo debuit praedicari: quia non est alius inventus, qui solveret librum, et ab illo susceperunt alii, Christus quasi potavit, quia, docente divinitate, cito in perfectione scientiae profecit, et libenter passionem sustinuit, membra non eodem modo. Dum sponsus laudat guttur sponsae, illa intelligens in gutture verbum, per quod salus datur mundo, designari: ex magno amore verbum dispensare volens, rapit verba ab ore sponsi, ille vino optimo eam comparavit, haec subjecit, Dignum dilecto meo. Ad ruminandum. Non ita facile ad potandum, quod ille prius orans aliis porrexerit, sed cum labore et studio meditandum.

VERS. 10.---Ego dilecto. Totum studium meae [Col. 1163C] servitutis et devotionis ad ipsum refero, et in praesenti vita, ne laborando deficiam, me adjuvat: et in fine secum ad gaudia recipiet. Ego prius exsul a Deo, ab omni errore ad Deum conversa sum, ut civis et domestica, et ipse prius humano generi iratus ad me est conversus, naturam meae mortalitatis indutus.

VERS. 11.---Veni, dilecte. Qui assumptam pro me humanitatem in coelo locasti, per praesentiam divinae gratiae visita me: ut in agrum mundi semen verbi tui possim spargere, et villas cohabitationis in unam fidem constituere. Veni. Ecclesia videns quod nec ad bene operandum, vel egrediendum per se sufficit, nec in bono persistere, vel auditores quantum profecerint discernere, implorat auxilium. In agro, Christiani; [Col. 1163D] in villis, pagani; in vineis, Ecclesiae; in floribus, fides; in fructibus, virtutes; in malis Punicis, martyrium designatur. In his singulis sponsa dilecti sui praesentiam quaerit.

VERS. 12.---Mane surgamus. Quia nox infidelitatis transiit, et lux fidei apparet, procedens ex matutina resurrectione Christi: ab ipso mane resurrectionis laboremus, in inspirando, et ego praedicando. Videamus. Ut ego, qui paedagogus sum parvulorum, possim discernere eos, qui acquisiti sunt, quomodo se habeant, quantum proficiant: ut qualiter nutriendi sint, intelligam. Non est intuendum, si vineae florent, sed si flores ad partum fructum convalescant; quia mirum non est, si quis [Col. 1164A] bona inchoet, sed valde mirabile est, si intentione recta in bono opere perseveret. Ibi dabo tibi ubera. Id est ubi ad videndas vineas, et mala si floreant, venerimus in tuum obsequium: et facta et dicta meorum praedicatorum exhibebo ad similitudinem sedulae nutricis.

VERS. 13.---Mandragorae. Merito invocat sponsum ad auxilium praedicationis, ubi praedicatores praecipuis flagrant virtutibus. Portae, apostoli et eorum successores. Mandragorae, id est virtutes illorum, quae sunt aptae medicamentis: quae contra sollicitudines mundi adducunt quietem, quae nauseam verbi Dei excludunt, quae vitia ab hominibus sine dolore excidi faciunt, quae proferunt mala, id est Ecclesias, suaviter redolentia in confessoribus, similia malis [Col. 1164B] Punicis in martyribus: dederunt odorem, quia exemplis majorum minores confirmantur. Servavi tibi. Vel servavi, id est intellexi omnia praecepta et testimonia, vel promissiones utriusque Testamenti a te esse datas, vel, omnia poma, id est justos utriusque Testamenti per te solum incarnatum justificatos cognovi.



CAPUT VIII.

VERS. 1.---Quis mihi. Introducitur Judaea jam inspirata et edocta, et summo desiderio Deum investigat. Foris. Intus erat dilectus, dum in principio erat Verbum: foris, dum Verbum caro factum est (Joan. I). Deosculer te, etc. Id est facie ad faciem videam, et ore ad os loquar.

VERS. 2.---Ibi me docebis. Tu augebis gratiam in [Col. 1164C] me, et ego non ingrata augebo servitium.

VERS. 3.---Laeva. Id est mysterium incarnationis, et dona quae dat in praesenti, erit sub capite: quia per ea sustentata in praesenti contra perturbationes mundanas quiescit, et quodammodo cum eo dormit; et dextera: id est futura bona, id est plena ipsius visio, amplexabitur me, id est, ita undique circumdabit, ut nullus turbo miseriae possit intervenire.

VERS. 4.---Adjuro vos. Audiens sponsus illam ultimam Ecclesiam, et in praesenti velle dormire, et quandoque requiescere; et videns multos gigni ab Ecclesia, qui alios perturbant; admonet illos, ut a perturbationibus desistant. Donec ipsa velit. Donec, completis divinae servitutis obsequiis, ipsa ad communem redire curam humanae fragilitatis necessitatibus [Col. 1164D] admonita consentiat.

VERS. 5.---Quae est ista? Judaea in tantam sponsi agniti charitatem exardescente, gentilis admirando et congratulando dicit: Quae est ista? Sub arbore. Gentilibus admirantibus respondet, ille, qui est pax nostra, qui fecit utraque unum: et admonet meminisse gratiae, per quam ipsa erepta est, et aliorum congaudere saluti. Suscitavi. Quod fuit effectus magnae benignitatis, quia in illa arbore interius excaecata fuit mater tua, ex quo dixit: Sanguis ejus super nos, et super filios nostros (Matth. XXVII).

VERS. 6.---Pone me. Ponimus Christum ut signaculum super cor, cum ea quae dixit, ita discimus, quasi divinae veraciter sint verba sapientiae. Solemus signum [Col. 1165A] aliquod digito, vel brachio alligatum circumferre, quo admoneamur illius rei, cujus frequentiorem habere volumus memoriam. Ponimus, ut signum, super brachium, cum ea quae fecit ita audire et sequi studemus, quasi verae sint exempla virtutis. Quia fortis est ut mors dilectio. Post corruptionem matris, apte subjungit de dilectione, ut non ex meritis ostendatur data Ecclesiae. Ut mors. Sicut mors separat animam a corpore, sic amor Dei a temporalium amore. Dura sicut infernus, etc. Quia nullis hostium tentamentis a nostrae salutis cura revocari potuit: sicut infernus nullis miserorum cruciatibus mitigatur, nec a severitate suae sententiae mutatur. Quanto austerior comparatio, eo acrior zelantis nos Domini commendatur affectus. Lampades ejus. Id [Col. 1165B] est corda fidelium, in quibus dilectio continetur, ut in vase, sunt ignis: quia intrinsecus fervent Dei et proximi dilectione. Sunt etiam flamma, quia exterius lucent operibus justitiae. Hae lampades non exstinguuntur in adventu sponsi.

VERS. 7.---Aquae multae, etc. Quia domus, quae supra petram charitatis fundata est, irruentibus fluminibus non potest cadere. Flumina. Tentationum, quae vel visibiliter vel invisibiliter tentant corda fidelium. Si dederit. Quia ubi abundat amor aeternorum, mox vilescit possessio labentium, recte subditur, Si dederit homo. Apostoli, et alii sancti, omnibus dimissis, nihil visi sunt sibi perdidisse, dummodo vera bona possent habere, unde Paulus: Omnia detrimenta arbitror ut stercora, ut Christum lucrifaciam [Col. 1165C] (Philip. III).

VERS. 8.---Soror nostra, etc. O vos ministri et commilitones mei, nova est haec Ecclesia et tenera ad novam dilectionem retinendam. Soror nostra parva. Ecclesia, antequam crescat per incrementa virtutum, infirmis auditoribus non potest praebere ubera praedicationis; adulta dicitur, quando verbo Dei copulata, sancto repleta Spiritu, per praedicationis ministerium in filiorum conceptione foedatur, quos exhortando parturit, convertendo parit. Quid faciemus sorori, etc. Ac si aperte dicat: Parva quidem numero est Ecclesia gentium, et necdum ad subeundum verbi ministerium sufficit. Quid ergo tibi videtur, o Synagoga, erga curam ejus, sororis videlicet nostrae, esse faciendum tempore illo, quo [Col. 1165D] illam per apostolos meos, apostolorumque successores alloqui coepero? Utrum quasi parvulae adhuc, parva illi secretorum coelestium arcana committamus, an jam majorem eam per augmenta reddamus, quatenus bene proficiens, perfectiorum possit capax esse virtutum? Cui tacenti, et quid ipse velit potius auscultanti, continuo quid fieri deceat aperit, ita subjiciens:

VERS. 9.---Si murus est, etc. Si inventus fuerit aliquis, qui ab incursionibus errantium possit alios defendere, armis nequitiae fortiter resistendo, vel naturae ingenio munitus, vel philosophica scientia imbutus: divinis Scripturis eum informemus. Si ostium. Si quis est non adeo imbutus ad repellenda [Col. 1166A] haereticorum sophismata, sed tamen simplicitate fidei, intrare volentibus in atria patriae coelestis, potens pandere rectam viam praedicando, et parvulos imbuendo: proponamus ei immarcessibilia priorum virorum exempla, quibus suum melius impleat officium.

VERS. 10.---Ego murus. Jam loquitur communiter de tota Ecclesia ex apostolorum fundamento incepta, quia extunc fuerunt ubera in Ecclesia, usque ad novissima tempora. Ego murus. Audiens Ecclesia haec consilia, vel promissa sui Redemptoris, jam non alter alterum exspectat, sed quisque pro se respondet voce devota. Ex quo. Haec omnia non a me habere potui, sed ex quo mihi donum suae pacis, per verbum suae reconciliationis largitus est. Quasi pacem [Col. 1166B] reperiens. Bene dico pacem reperiens, quia in ea pace, quam dixi, fuit pacifico Christo vinea instituta: quae olim a lege et prophetis est praenuntiata. Quae pax non unam tantum gentem Judaeorum continet, sed habet multos populos de toto mundo collectos, non aliquibus hominum meritis, sed sola pace, quam inter Deum et hominem facere venit: cujus vineae, quia Domino cura est, et quia utile est hominibus, ut ejus participes fiant, recte subditur:

VERS. 11.---Tradidit eam custodibus. Sequitur vox ipsius pacifici, quae ostendit, quantam curam habeat de hac vinea, et quid sua relinquentibus in aeternum conservet, et quid singularis praemii doctoribus ejus disponat.

VERS. 12.---Mille tui pacifici. Pretium perfectum [Col. 1166C] quidquid habet. Per mille, perfectio; per argentum, omne mundanum accipitur: quod quidem aliquando parvum est in te, sed magnum devotione. Mille, etc. Eadem perfectio quae per mille significatur, etiam per centum notatur, quia uterque numerus perfectus, et idem valet ducenti, quam si diceret duo millia. Mille, etc. Idem est argentei et pacifici: quia pecunia pro Deo erogata, pacem inter Deum et hominem conciliat.

VERS. 13.---Quae habitas in hortis. Ecclesia, vel quaelibet fidelis anima, in hortis habitat; quae jam viriditate spei et bonorum operum est repleta. Sicca quippe est spes hujus mundi, quia omnia, quae hic amantur, cum festinatione arescunt: Quae ergo in hortis habitat, oportet ut sponsum vocem suam audire [Col. 1166D] faciat, id est in tantum bona praedicationis emittat in quantum ille delectatur, quem desiderat; quia amici auscultant, videlicet omnes electi, qui ut ad coelestem patriam reviviscant, verba vitae audire desiderant. Quae habitas. Et quandoquidem unicuique apud me reservatur pro meritis praemium, et duplex retributio doctoribus: ergo dum adest tempus merendi, dum differtur dies nuptialis, quantum valet unusquisque, in cultura hujus vineae persistat. Amici. Id est angeli, quos adjutores tibi dedi; et spiritus justorum, qui jam cum Deo sunt, et pro fratribus orant. Fac me audire. Exigo a te ut habites, nullo tumultu discessura; postea etiam exigo ut vocem tuam me audire facias.

[Col. 1167A] VERS. 14.---Fuge, dilecte. Annuens Ecclesia, respondet: Quandiu vis, abesto: differ praesentiam tuam; ego spe longanimi quidquid praeceperis, patiar vel faciam. Fuge, dilecte. Non optando loquitur, quis enim oportet eum, quem diligit, fugere? sed memor suae conditionis, illius voluntati consentit. Fuge, dilecte. Quasi: Tu quidem, qui ex carne comprehensibilis factus es, ex divinitate tua intelligentiam nostri sensus excede, et in teipso nobis incomprehensibilis permane. Hoc clamat Ecclesia Domino [Col. 1168A] spiritu prophetico, postquam mortem et resurrectionem Domini ascensionemque descripsit. Fugere nos dicitur, quando id quod reminisci volumus, non occurrit: quando id quod volumus, memoria non tenemus. Assimilare. Ita fuge, ut creberrime per gratiam compunctionis fidelium cordibus appareas; qui sunt montes aromatum, quia despectis omnibus cupiditatibus, et purgatis vitiis, amore coelestium tenentur, et virtutum odore fragrant, et bonus odor Christi sunt.




[Col. 1167]
LIBER SAPIENTIAE. (G)*



PROLOGUS.
[Col. 1167B]

Liber Sapientiae apud Hebraeos nusquam est. Unde et ipse stylus Graecam magis eloquentiam redolet. Hunc Judaei Philonis esse affirmant. Qui proinde Sapientiae nominatur, quia in eo Christi adventus, qui est sapientia Patris et passio ejus, evidenter exprimitur.



CAPUT PRIMUM.

VERS. 1.---Diligite justitiam, etc. (RAB. in lib. Sap., tom. III.) Hunc librum Hieronymus asserit non a Salomone, etc., usque ad Diligite justitiam, etc. Terram. Carnem, scilicet discrete reprimitis, ne superbiat contra spiritum. Quasi: Primum quaerite regnum Dei (Matth. VI), etc. In simplicitate. Id est voluntati illius vos subjicite: et mandata custodite; [Col. 1167C] quasi dicat: Qui non intelligitis, nolite reprehendere, quia secreta Dei non possunt humana ratione comprehendi, quia incomprehensibilia sunt judicia ejus, et investigabiles viae ejus (Rom. XI).

VERS. 4.---Quoniam in malevolam, etc. Id est in animali homine, juxta illud: Animalis homo non percipit (I Cor. II), etc. Et ideo non dixit spiritum, id est animam spiritualem. (RAB.) Frustra sibi blandiuntur philosophi, et haeretici, et falsi Christiani. Soli enim mundo corde sapientiam Dei possunt cipere.

VERS. 6.---Benignus. Contra illos invehitur, qui cogitationes bonas et malas dicunt a Deo immitti; cum Deus velit omnes salvos fieri homines, et ad [Col. 1167D] cognitionem veritatis venire. Ipse enim neminem tentat, ut decipiat, sed ut probet, unde: Tentavit Deus Abraham (Gen. XXII); et, Proba me et tenta me (Psal. XXV), etc. Unusquisque autem tentatur a concupiscentia sua, et justo Dei judicio permittitur cadere, qui spiritui veritatis noluit obedire.

VERS. 7.---Et hoc quod continet omnia. Id est Spiritus, qui omnia gubernat et regit. Vel, qui attingit a fine usque ad finem, scientiam habet vocis, id est, intelligentiam Scripturarum praestat hominibus. Vel, quod continet omnia, id est, homo qui convenientem habet cum omni creatura. Scientiam habet vocis, id est diversarum linguarum Spiritu sancto, qui dedit apostolis loqui diversis linguis magnalia Dei. Vel quod continet omnia, id est Spiritus sanctus, [Col. 1168B] qui omnia replet sua essentia, scientiam habet vocis, id est Verbi Dei, id est ejusdem est scientiae cum Verbo. Vel, hoc quod continet omnia, id est Ecclesiam, in qua alii datur sermo scientiae, etc. (RAB.) Qui in principio ferebatur super aquas, et majestate sua omnem creaturam implet et continet.

VERS. 8.---Propter hoc. (RAB.) Sicut electi donum scientiae et pietatis per Spiritum accipiunt: sic reprobi, superbia sua inflati, errorem suum impudenter proferunt; quoniam spiritum Dei celare non possunt, nec justam poenam evadunt: quia sicut oculi Domini super justos, et aures ejus in preces eorum, ita vultus Domini super facientes mala.

VERS. 11.---Custodite ergo. (RAB.) Perniciosae sunt murmurationes et detractiones, unde: Susurrones [Col. 1168C] enim et detractores Deo sunt odibiles (Rom. I); unde: Qui detrahit alicui rei, in futurum se obligat (Prov. XIII). Os quod mentitur. (ID.) Est mendacium levioris culpae, etc., usque ad et ipsum bonum remunerat.

VERS. 12.---Nolite zelare. (ID.) Enumeravit, quae sunt homini noxia, etc., usque ad sed potius ex vitio.

VERS. 16.---Et sponsiones. Percussimus foedus cum morte, et cum inferno fecimus pactum.



CAPUT II.

VERS. 1.---Dixerunt enim. (RAB.) Vox perditorum, etc., usque ad et in nihilum redigemur.

VERS. 2.---Quoniam fumus. Vere nihil erimus, [Col. 1168D] quia fumus et flatus est in naribus nostris. id est, in corpore nostro, id est corpus nostrum fumo et flatui comparatur, qui simul oriuntur et deficiunt. Et sermo scintilla. Id est anima comparabilis scintillae, quae statim fit nihil, sermo dico, id est, anima. Ad commovendum cor nostrum. Id est vegetat corpus. Et quod ita sit exponendum, probat subdens. Quia exstinctus cinis, et post, spiritus diffundetur

VERS. 10.---Opprimamus. (RAB.) Generaliter pertinent haec ad eos, etc., usque ad nec ipsi capiti parent, sed blasphemant, et arguunt.

VERS. 17.---Videamus. (RAB.) Similia in Evangelio dicuntur, ubi pontifices et Pharisaei consilium inierunt, quomodo Jesum morti traderent: et in cruce posito illudebant, dicentes: Alios salvos fecit, seipsum [Col. 1169A] autem, etc. Si Rex Israel est, descendat nunc de cruce (Matth. XXVII), etc.

VERS. 20.---Morte turpissima. Cruce, scilicet, quae usque ad passionem Christi poena reorum fuit, nunc tropaeum est victoriae.

VERS. 23.---Quoniam Deus. Id est, non est auctor malorum Deus; ad immortalitatem enim creavit hominem, qui diabolicae consentiens suggestioni, mortis sententiae subjectus est.



CAPUT III.

VERS. 1.---Justorum autem animae. (RAB.) In priori capite iniquorum sententia expressa est, etc., usque ad unde: Pretiosa in conspectu Domini mors sanctorum ejus (Psal. CXV).

[Col. 1169B] VERS. 7.---Scintillae. Scintilla duo facit, scilicet mutat cito arundinetum, et vindicat.

VERS. 8.---Et regnabit Dominus. Cum quo et membra regnabunt. Unde in Daniele: Regnum et potestas, et magnitudo regni, quae est super coelum, dabitur populo sanctorum Altissimi (Dan. VII).

VERS. 11.---Sapientiam. (RAB.) Possunt haeretici in hac sententia notari, etc., usque ad sed operationem reproborum maledictione aeterna dignum esse ostendit.

VERS. 13.---Quoniam felix. (ID.) Potest in sterili et in spadone virginum ordo intelligi, etc., usque ad in voluntate animi, non debilitate corporis.

VERS. 18.---In die agnitionis. Id est, judicii, quando electi a judice suo agniti, ad regnum possidendum [Col. 1169C] invitabuntur; mali autem nulla spe restaurationis consolabuntur, sed in aeternum cruciandi a conspectu summi regis expellentur.



CAPUT IV.

VERS. 1.---O quam pulchra est, etc. (RAB.) Vituperatis et haereticis et schismaticis laudat catholicos, etc., usque ad et ideo ait: Cum claritate, etc.

VERS. 2.---Praemium vincens. Praemium datum pro certamine transitorio, quod majus est illis certaminibus et persecutionibus.

VERS. 3.---Multigena autem impiorum. Alternatim de catholicis et haereticis loquitur, ut horum laudabilem sapientiam, illorum vituperabilem demonstret versutiam. Plantationes. Quoniam Graece, vitulus Latine dicitur: , quidam [Col. 1169D] non intellexerunt esse plantationes, et vitulamina interpretati sunt: qui error tam multos codices praeoccupavit, ut vix inveniatur aliter scriptum.

VERS. 7.---Justus, etc. (RAB.) Cum dixisset de malorum interitu, etc., usque ad illi de vita ad mortem aeternam.

VERS. 10.---Placens Deo. (RAB.) Non ideo tollit Deus, etc., usque ad unde Petrus, Novit Deus pios de tentatione eripere, iniquos vero in diem judicii cruciandos reservare (I Petr. I).

VERS. 12.---Fascinatio. (ID.) Notatur hac sententia, etc., usque ad Deus enim eos a malorum societate separavit, ut absconderet eos in abscondito faciei suae a conturbatione hominum (Psal. XXX).

[Col. 1170A] VERS. 19.---Disrumpet illos inflatos sine voce, quia erunt inexcusabiles: quia cum cognovissent Deum, non sicut Deum glorificaverunt, aut gratias egerunt, sed evanuerunt in pravis cogitationibus suis (Rom. I).



CAPUT V.

VERS. 1-7.---Tunc, etc. Lassati sumus, etc. (RAB.) Lassati sunt philosophi, etc., usque ad unde dicunt dolentes, Quid nobis profuit superbia?

VERS. 9-12.---Tanquam umbra. (RAB.) Per umbram, oblivionem mentis, etc., usque ad quae praecedunt occasum vitae corruptibilis. (ID.) Per avem, excellentiam, etc., usque ad gementes nulla voce consolationis relevabuntur.

VERS. 14.---Talia dixerunt in inferno hi qui. [Col. 1170B] Adhuc quatuor species alias introducit, quibus stultam spem iniquorum demonstrat, qua praesentia mensura tantum putant, vel evadere se impunitos.

VERS. 15.---Lanugo est, quae a vento tollitur. Quae ex flore herbarum marcido oriens, carnis fragilitatem exprimit, quae a vento aegritudinis, vel molestia corporis cito tolletur, quia omnis caro fenum. Et tanquam spuma gracilis. Spuma ex aquis edita super aquam enatat. Hic est appetitus humani favoris, et jactantiae vulgaris, quae procella tentationis vel discussione judicii dissolvitur, vel dispergitur, id est quam vana fuit probatur.

VERS. 16.---Justi autem in perpetuum vivent. (RAB.) Post peccatorum poenas, etc., usque ad Dei fruentur, in quo totam suam spem posuerunt.

[Col. 1170C] VERS. 18.---Accipiet armaturam. (RAB.) Creator omnium, etc., usque ad cum resistere non valeant.

VERS. 22.---Et ad certum locum. Quacunque necesse est: non enim potest esse confusum, quod est divina sapientia ordinatum.

VERS. 23.---Et flumina, id est, persecutionum commotiones, plerumque enim corda pravorum quae praedicatio non emollit, flagellum collectionis frangit.



CAPUT VI.

Melior est sapientia, etc. (RAB.) Monet rectores Ecclesiae, etc., usque ad non solum opera, sed cognitiones et voluntates judicabit.

VERS. 7.---Exiguo enim conceditur misericordia. His scilicet, qui per ignorantiam, vel fragilitatem, vel necessitatem peccaverunt, et humili poenitentia [Col. 1170D] deleverunt. Potentes autem potenter, etc., qui, scilicet, mandata Dei contemnendo, gravia peccata commiserunt, nec poenituerunt. Sicut enim potentiores fuerunt in impietate, fortiora sustinebunt tormenta gehennae. (ANAST.) Quamnam ob causam, etc., usque ad cui autem multum, multum quoque exigetur ab eo.

VERS. 8.---Non enim subtrahet personam. Unde: Non est personarum acceptor Deus, unumquemque juxta vias suas judicat (Act. X).

VERS. 10.---Ad vos ergo reges, etc. Finito sermone ad potentes, et eorum duritia duris sermonibus increpata; ad rectores Ecclesiae exhortationem convertit, et sapientiam miris praeconiis extollit.

VERS. 12.---Diligite, etc., et habebitis disciplinam. Qui diligit sapientiam, servat in moribus disciplinam. Non enim amat sapientiam, qui non servat disciplinam. Unde: Si diligitis me, mandata mea servate (Joan. XIV).

VERS. 14.---Praeoccupat qui se concupiscunt. Gratis se offerens. Ipse enim est via, veritas, et vita (Joan. XIV): per ipsum itur, in ipsum tenditur, ad ipsum pervenitur.

VERS. 15.---Assidentem illam, etc. Semper paratam, scilicet auxiliari, unde: Ecce ego sto ad ostium, et pulso, si quis aperuerit mihi, introibo ad eum et coenabo cum illo, et ipse mecum (Apoc. III). In praesenti studendum est sapientiae, et secundum normam disciplinae ejus vivendum.

[Col. 1171B] VERS. 22.---Si ergo delectamini. (RAB.) Reges admonet, etc., usque ad regni coelestis coronam assequetur.

VERS. 25.---Neque cum invidia tabescente. Invidia non communicat sapientiae, quia per invidiam diaboli introivit mors in mundum, et per sapientiam liberatur ab ea genus humanum.

VERS. 27.---Ergo accipite. (RAB.) Ostensura sapientia, etc., usque ad perfectiores et sanativi et vitales esse dicuntur.



CAPUT VII.

VERS. 5.---Nemo enim ex regibus. (RAB.) Ostendit quod omnis homo, etc., usque ad sicut perfectus Deus, ita et perfectus homo est Jesus Christus.

VERS. 9.---Nec comparavi, etc. Unde: Inventa [Col. 1171C] una pretiosa margarita, vendit omnia, et emit eam. Qui enim coelestem sapientiam veraciter invenit, id est verbum Dei, despicit omnia emolumenta praesentis vitae, philosophiam, eloquentiam, et divinae theoricae vacare contendit.

VERS. 11.---Venerunt, etc. (RAB.) Hoc expertus Salomon, etc., usque ad unde et sol, quia solus in die inter astra luceat, sic nominatur.

VERS. 15.---Ipsae sapientiae dux. (RAB.) Deus Pater incarnati Filii, cui dedit omnem potestatem in coelo et in terra.

VERS. 17.---Ipse enim. (RAB.) De Salomone dicit Scriptura, Deus dedit, etc., usque ad ipse enim illuminat omnem hominem venientem in hunc mundum, quem qui sequitur, non ambulat in tenebris [Col. 1171D] (Joan. I)

VERS. 22-24.---Est enim in illa spiritus intelligentiae sanctus, etc. (RAB.) Ut Isaias ostendit, omnia dona Spiritus sancti in humanitate Salvatoris existunt, in quo sunt omnes thesauri sapientiae et scientiae absconditi, et plenitudo Divinitatis, cui non datur spiritus ad mensuram. (ID.) Spiritus qui implet omnia, mobilis simul et stabilis dicitur. Homo enim ubique discurrit, ubique obviam venit, et repente, ubi non creditur, invenitur. Omnipotens ergo Spiritus, ut ubique praesens signetur, stabilis simul et mobilis dicitur. (ID.) Unde: Splendor gloriae et figura substantiae ejus (Heb. I), regens omnia verbo, etc., usque ad in tempore Verbum caro factum est, et habitavit in nobis.



CAPUT VIII.
[Col. 1172A]

VERS. 1.---Attingit a fine. Id est a principio mundi usque ad adventum Christi, mirifica opera et sincera testimonia per Vetus Testamentum fortiter asserit, et ab incarnatione Verbi usque ad finem mundi suavitatem Evangelii exponit. A fine ergo usque ad finem fortiter pertingit, quia ubique perfecte agit: finis enim perfectionem significat.

VERS. 3.---Glorificat contubernium, id est, repraesentat generositatem illius, scilicet Patris, qui est ei coaeternus et coomnipotens, vel partim de temporali nativitate, partim de aeterna potest legi. Habet contubernium Dei. Id est, humanitatem, in qua habitat Deus, qui est sapientia Patris. Vel glorificat generositatem illius, id est Dei Patris, id est, ejusdem essentiae [Col. 1172B] est cum Patre ab aeterno genita, nata in tempore de matre.

VERS. 4.---Doctrix enim est disciplinae. De plenitudine ejus omnes accepimus: per quem gratia et veritas facta est, id est revelata. Deum nemo vidit unquam, sed Filius, qui est in sinu Patris, ipse enarravit (Joan. I).

VERS. 7.---Et labores hujus. Nihil enim desidiosum in operibus ejus. Quaecunque sunt vera, quaecunque pudica, quaecunque justa, agit, et agenda suis committit. Sobrietatem enim et sapientiam. (RAB.) Qui temperans est, etc., usque ad et dedit illam Jacob puero suo.

VERS. 11.---Admirabilis. Partus Virginis omnibus [Col. 1172C] fuit admirandus, quia in resurrectionem et ruinam multorum exstitit, qui stat in signum populorum, super quem continebunt reges os suum, ipsum gentes deprecabuntur.

VERS. 16.---Intrans in domum. (RAB.) Post praedicationem, post operis laborem, quibus auditoribus sancti solatium praebent, ad se redeuntes divinae contemplationi vacant, ubi supernae dulcedinis quietem inveniunt. (ID. ex Greg.) Corporales deliciae, etc., usque ad unde David: Gustate et videte quoniam suavis (Psal. XXXIII), etc. (ORIG.) Qui aperit os mutum, etc., usque ad justitia autem quod distributor et judex meritorum sit.

VERS. 19.---Puer autem, etc. (RAB.) Salomon in pueritia postulaverat a Deo sapientiam, et ut recte [Col. 1172D] judicaret populum, et discerneret inter bonum et malum: factus est ergo sapientissimus, et videtur sortitus animam bonam, qui habuit cor sapiens et intelligens. Sed quomodo convenit ei quod dicitur:

VERS. 20.---Veni ad corpus incoinquinatum, etc., cum mulierem alienigenam amaverit, et idola aedificaverit? Videtur ergo magis convenire populo sanctorum qui in baptismo regeneratus est, et fide Salvatoris imbutus, pueritiam indolis suae bonae, et simplicis innocentiae perceperit, et cunctis studiis certaverit pervenire ad culmen virtutum: unde sequitur: Et cum essem magis bonus, etc. Pater non judicat quemquam, sed omne judicium dedit Filio. Hujus membra facti sunt imitantes eum.



CAPUT IX.
[Col. 1173A]

VERS. 7.---Tu autem elegisti, etc. (RAB.) David, quia vir, etc., usque ad virtus et sapientia Dei, et imago Dei invisibilis.

VERS. 13.---Quis enim hominum. Admiratur excellentiam Dei. Quasi: O altitudo divitiarum sapientiae et scientiae Dei! (Rom. XI.) Et, Quis novit sensum Domini, aut quis consiliarius ejus fuit? (Isa. XL.)

VERS. 17.---Sensum autem. Nemo scit quae fiunt in corde hominis nisi spiritus hominis, et nemo novit quae sunt Dei nisi Spiritus Dei. Spiritus autem omnia scrutatur, etiam profunda Dei qui illuminat corda sanctorum.



CAPUT X.

[Col. 1173B] VERS. 1.---Haec illum, qui primus. (RAB.) Bonitate Dei primus homo creatus, in paradiso locatus, cunctis animantibus praelatus: per transgressionem mandati, in miseriis hujus saeculi dejectus est; et per Dei sapientiam, id est Christum, reparatus, magnum pietatis divinae indicium est.

VERS. 3.---Injustus in ira. Ut Cain, qui fratrem non juste peremit, cujus piaculi vindicta in diluvio soluta est, et generatio Cain deleta: sed Dei sapientia Noe, de stirpe Seth, ad reparationem orbis cum filiis suis in arca servavit.

VERS. 5.---Haec et in consensu superbiae, etc. (RAB.) Diabolus per superbiam, etc., usque ad humilitas Christi adunavit.

VERS. 6.---Haec justum, etc. Hinc Petrus ait: [Col. 1173C] Civitatem Sodomorum et Gomorrhaeorum in cinerem redigens eversione damnavit; exemplum eorum qui impie acturi sunt ponens, et justum Lot oppressum a nefandorum injuriis, ac luxuriosa conversatione eripuit (II Petr. II), etc. Uxor Lot retro respiciens, in statuam salis conversa est, ne qui per gratiam Dei ad vitam vocati sumus, veterem hominem respiciamus, media via remanentes. In statuam salis versa alios salit, unde: Mementote uxoris Lot (Luc. XVII), ne scilicet tanquam fatui negligamus, sed prudenter caveamus.

VERS. 8.---Sapientiam enim, etc. Haec autem, etc. Jacob fugiens Esau fratrem suum venit ad Laban avunculum suum, et in itinere per somnium vidit scalam erectam, et angelos Dei ascendentes et [Col. 1173D] descendentes, et ipsum Dominum innixum scalae dicentem sibi: Ego sum Deus Abraham patris tui, et Deus Isaac; terram in qua dormis dabo tibi, et semini tuo (Gen. XXVIII). Veniens autem in Mesopotamiam Liam et Rachel duxit, pro quibus oves Laban diu pavit. Qui eum mercede sua fraudulenter privare voluit. Sed per sapientiam Dei privatus est Laban, et Jacob ditatus, cum multis opibus rediit. Mystice vero haec ad martyres pertinent, quos Christi misericordia a persecutoribus liberavit, confortans eos gratia Spiritus sancti et spe futurae mercedis; et tandem victis hostibus, ad regnum coelorum perduxit, ad laudem et gloriam nominis sui.

VERS. 13.---Haec venditum justum, etc. (RAB.) [Col. 1174A] Mystice Sapientia Dei martyres de persecutionibus eripuit, et exaltavit in regno coelesti. Unde cum Christo venturi sunt judices hostium suorum.

VERS. 15.---Haec populum justum. (RAB.) Mystice. Liberat Deus electos suos a persecutoribus, etc., usque ad ad praemia regni, ubi perpetuo decantant laudes liberatori suo.

VERS. 21.---Quoniam sapientia, etc. Sine sapientia Dei nec humana mens aliquid digne cogitare, nec os proferre potest: ab ipso ergo et sapientia et eloquentia petenda est.



CAPUT XI.

VERS. 1.---Dixerit opera, etc. (RAB.) Populus Christianus per desertum hujus mundi prophetiam [Col. 1174B] sequitur, ut perveniat ad patriam regni coelestis; unde Petrus: Habemus propheticum sermonem, cui bene facitis attendentes quasi lucernae lucenti in caliginoso loco (II Petr. I), etc.

VERS. 4.---De petra altissima, etc. Petra autem erat Christus, qui virga crucis percussus, quae erat in manibus, id est in scripturis prophetarum, fudit aquam vivam.

VERS. 5.---Per quae enim poenas, etc. (RAB.) Memoratis beneficiis, etc., usque ad sive ergo patiantur, sive non, gloria est eis.

VERS. 10.---Cum enim tentati. (RAB.) Israelitas peccantes dignis plagis corripuit Deus, et poenitentes consolatus est, Aegyptios et Chananaeos tanquam misericordia indignos exterminavit. Tormenta, etc. [Col. 1174C] A Pharaone, ubicunque scilicet essent. Vel, non tam hi quos Israelitae recenti clade per singulas civitates peremerunt, puniti sunt; sed et omnes Chananaei audientes victoriam populi Dei; unde Raab dicit: Irruit in nos terror vester (Jos. II), etc. Mystice autem, Judaei, qui incarnationem Filii Dei, et praedicationem despiciebant, ubique terrarum vagi, et pro fugi variis cladibus affliguntur. Gentiles vero ad fidem conversi, et suscipientes paternam correctionem a Dei misericordia non recedunt: ut qui fuerant in capite, sint in cauda, et e converso.

VERS. 13.---Duplex, etc. Praeteritorum malorum recordatio non minuitur, et praesentium tempestas augetur. Unde nec habent spem remedii, quia poenitentiam simulantes, non student emendationi; [Col. 1174D] unde: Cum occideret eos, quaerebant eum, et dilexerunt eum (Psal. LXXVII), etc.

VERS. 15.---Non similiter justis, etc. Quia non similiter peccant. Septies enim cadit justus, et resurgit: impius autem, cum in profundum venerit malorum, contemnit.

VERS. 16.---Quod quidam errantes, etc. (RAB.) Dignum fuit, etc., usque ad tota enim intentio est eorum genus humanum persequi, et cruciare id omnibus modis.

VERS. 21.---Sed omnia in mensura, etc. (RAB.) Quia omnia secundum veritatem, etc., usque ad quando illuminabuntur abscondita tenebrarum, et revelabuntur consilia cordium.

[Col. 1175A] VERS. 23.---Momentum staterae, etc. Simile dicit Isaias: Ecce gentes sicut stilla situlae, et quasi momentum staterae repulatae sunt (Isa. XL); vult enim intelligi, quod mens, et ratio, et sensus Domini, per quem omnia facta sunt, et sine quo factum est nihil, ille sit de quo dicitur: Verbo Domini coeli firmati sunt (Psal. XXXII), etc. Omnes gentes quae non cognoverunt creatorem suum, ad comparationem Dei quasi stilla situlae sunt, et quasi momentum staterae quod leviter declinatur, et sicut gutta roris antelucani (Sap. XI), quae primo aspectusolis siccatur. Vel sicut situlae stilla, si fluit a portante despicitur, vel negligitur: ita gentium multitudo coelesti splendori, supernis mysteriis, et angelorum multitudini comparata, pro nihilo ducitur.

[Col. 1175B] VERS. 25.---Diligis enim, etc. Bonus opifex, et opus suum diligit et regit: et si homo aliquando peccat, sustinet in multa patientia, et per poenitentiam in melius convertit. Unde: Solem suum facit oriri super bonos et malos, et pluit super justos et injustos (Matth. V); impoenitentes autem justo judicio damnantur: Justus enim Dominus, et justitias dilexit (Psal. X).



CAPUT XII.

O Quam bonus et suavis, etc. Per eos quos reples, vel per alios quos volueris; unde: Ille arguet mundum de peccato, et de justitia, et de judicio (Joan. XVI).

VERS. 3.---Illos enim antiquos inhabitatores. (RAB.) Historialiter dicit, etc., usque ad virtutes adjuvante [Col. 1175C] Spiritu sancto, utiles fructus afferent.

VERS. 12.---Quis enim dicet, etc. (RAB.) Manifesta ratione ostendit, quod non est contradicendum Creatori, si creaturam suam secundum propriam disponit voluntatem: quia in voluntate ejus universa sunt posita, et non est qui possit resistere ei. Justus est in omnibus viis suis (Psal. CXLIV); unde sequitur, Cum ergo sis justus (Rom. IX), etc.

VERS. 16.---Virtus enim, etc. Quia judicium Dei, sive in correctione electorum, sive in damnatione malorum, summae aequitatis perfectio est: et ideo per bonitatem suam diu differendo suspendit judicium, ut plures habeat, quibus reddat beneficium. Quando enim creatura se erigit contra Creatorem justa punitur vindicta, ut se inferiorem cognoscat. [Col. 1175D] Possunt haec ad passionem Christi referri, quem Pater pro nobis in mortem tradidit, et eum, qui non noverat peccatum, pro nobis peccatum fecit: qui nisi indebitam mortem susciperet, non nos a debita morte liberaret. Pater ergo justus justum puniens, juste omnia disponit. Omnipotens Deus cum summa tranquillitate judicat omnia: humani tamen affectus et membra, ei tropica locutione ascribuntur, ut secundum capacitatem nostram conformentur eloquia divina. Leguntur enim in Scripturis: oculi Domini, aures, manus, os, pedes, ira, furor, et hujusmodi, cum simplex natura nunquam recipiat varietatem, nec vera unitas divisionem. Multiplicia vero et diversa unus et idem operatur: Unde: Mutabis eos, et [Col. 1176A] mutabuntur: tu autem ipse es, et anni tui (Psal. CI), etc. Et alibi: Ego sum Deus, et non mutor (Mal. III). Et alibi: Apud quem non est transmutatio (Jac. I), etc. Docuisti autem populum tuum: per mirifica opera Dei instruuntur fideles, ne complicentur iniquis; sed studeant se incontaminatos servare confitendo, et sperando in Domino, et non negligant poenitentiae tempus.

VERS. 15.---Cum ergo, etc. Unde: Multa flagella peccatoris, sperantem autem in Domino misericordia circumdabit (Psal. XXXI). Magna distantia est inter judicium electorum et reproborum. Illos Dominus corripit, ut emendet; hi superbiae et perfidiae poenas luunt, ut contra dominatorem omnium se repugnare non posse cognoscant. Felix judex qui pietatem et bonitatem [Col. 1176B] sui judicis semper inspicit. Judicium enim sine misericordia illi qui non fecit misericordiam. (Jac. II).

VERS. 23.---Insensate, etc., ut qui nolebant Creatorem agnoscere et honorare, digne traditi in reprobum sensum, facerent, ea, quae non conveniunt, contumeliis afficientes corpora sua in semetipsis: Quia commutaverunt veritatem Dei in mendacium, et servierunt creaturae potius quam Creatori (Rom. I).

VERS. 26.---Qui autem ludibriis, etc. Id est, qui a Deo flagellati non sunt correcti, condignam damnationem experti sunt: ad hoc corripit Deus, ut emendet. Qui autem ingratus et impatiens murmurat, de temporali tormento ducitur ad aeternum.

VERS. 27.---In his enim, etc. (RAB.) Gentilitas [Col. 1176C] dum idolis serviebat, etc., usque ad incorrectis aeternam poenam infligit.



CAPUT XIII.

VERS. 1.---Scientia. Timor scilicet et reverentia. Unde: Ecce timor Domini, ipse est sapientia, et recedere a malo intelligentia. Recedit enim a malo, qui recedit a cultura idolorum: Deum timet, qui mandata ejus custodit: quia Initium sapientiae timor Domini. Intellectus bonus omnibus facientibus eum (Psal. CX). De his operibus, scilicet hominis, potuerunt cognoscere bonum artificem, qui proprie est, quia immutabilis, et semper idem, semper in se manens, regit omnia. Vanissima ergo vanitas hominum, qui pro Creatore creaturas venerantur. Neque [Col. 1176D] operibus. Alii ignem colebant, quem Vulcanum vocabant; alii aetherem vel aerem, quem Jovem et Junonem dicebant; alii nimiam aquam, id est Neptunum; alii gyrum stellarum, qui diversis figuris animalium, positiones et cursum distribuebant astrorum; alii solem, quem Phoebum vocabant; alii lunam, id est, Dianam. (RAB.) Dupliciter peccant, etc., usque ad in quibus cupiditas hominis damnatur.

VERS. 6.---Sed tamen, etc. Hinc Paulus ait: Revelatur enim ira Dei de coelo super omnem impietatem eorum, qui veritatem Dei in injustitia detinent; quia quod nolum est Dei, manifestum est in illis (Rom. I), etc. Notitia Dei ex mundi fabrica percipitur. Ut enim Deus invisibilis ex invisibilibus cognosceretur, [Col. 1177A] opus ab eo factum est, quod opificem manifestaret, ut Deus omnium intelligeretur, qui hoc fecit, quod non possunt alii. Sed cum cognovissent, non sicut Deum glorificaverunt, sed evanuerunt in cogitationibus suis (RAB.)

VERS. 10.---Infelices, etc. Qui scilicet Deos honorant, ut aurum oculis hauriant, et nitorem levigati marmoris vel eboris, aut insignes gemmis et coloribus vestes: et quanto ornatiora sunt templa, et pulchriora simulacra, tanto plus majestatis habent, vel habere dicuntur. Religio ergo est, vel creditur, quod cupiditas humana miratur.

VERS. 11.---Aut si quis artifex. (RAB.) Insultat sapientia his, etc., usque ad Quorum Deus venter est, et gloria in confusione eorum (Philip. III).



CAPUT XIV.
[Col. 1177B]

VERS. 1.---Iterum alius navigare, etc. Haec quoque contra idololatriam dicuntur. Maxima enim vecordia est, ut homo ad imaginem Dei editus, rationabilem ab ipso habens animum, quo excogitavit quomodo transiret fluctus, navem fabricans secundum artis suae peritiam, non honoret illum qui hanc sibi dedit scientiam, et invocet idolum, quod simili arte et majori vanitate formavit. Cum enim major sit qui fecit quam quod fit, facturam suam adorare insanire est. A Deo navigandi cursus petendus, a quo navigii praeparatio. Haeretici autem, qui vana fingunt simulacra errorum, ideo in fluctibus saeculi pereunt, quia navem Ecclesiae reliquerunt, [Col. 1177C] et gubernatorem Deum.

VERS. 3.---Quoniam dedisti. Israelitas per mare Rubrum sicco vestigio traduxit Dei potentia, et Jordanis aquas divisit, ut terrorem incuteret gentibus exterminandis, fidelibus quoque inter saeculi fluctus et persecutiones, praeparat semitam fidei et constantiae, ut transeant illaesi, nec est humani solatii opus, ubi Deus ostendit mirabiles effectus virtutis suae.

VERS. 5.---Sed ut non essent, etc. Creator dedit scientiam creaturae suae, qua sibi in praesenti consuleret, ut ejus voluntati deserviret. Unde Noe arcam facere jussit, in qua ipse et progenies ejus salvaretur, et caetera animantia ad restaurationem orbis reservarentur, cum genus humanum pro iniquitate sua [Col. 1177D] diluvio deleretur; unde Petrus: In qua pauci, id est octo animae salvae factae sunt per aquam: quod et nos nunc similis formae salvos fecit baptisma (Petr. III), etc. Arca de lignis levigatis constructa, Ecclesiam significat, quae fit de collectione fidelium, artificio praedicatorum. Pauci, id est, octo animae salvae factae sunt per aquam mundo pereunte: quia ad comparationem reproborum parvus numerus est electorum. Pauci enim sunt qui viam vitae inveniunt. Aqua diluvii extra positos occidit, quia haereticum licet habentem baptismi sacramentum, ipsae aquae demergunt ad inferos, quae arcam levaverunt ad coelos. Octonarius quoque significat Ecclesiam, quod in sacramento Dominicae resurrectionis percipit lavacrum [Col. 1178A] baptismi. Ut sicut ipse resurrexit a mortuis per gloriam Patris, ita et nos in novitate vitae ambulemus aqua regenerationis abluti. Hinc Jeremias: Stultus factus est omnis homo a scientia sua, confusus est factor in sculptili: quia mendax conflator ejus, nec est spiritus in eis. Vana enim sunt opera, et digna risu, et in tempore visitationis peribunt (Jerem. X).

VERS. 8.---Et qui fecit illud. Simulacrum et cultura falsorum deorum. Diabolus enim inde punietur, quod sibi divinum honorem usurpat; et homo, qui pro Creatore creaturam honorat. Lignum vero saepe hominem significat. Benedictus ergo homo, qui veritatem dicit et facit. Haereticus autem, qui figmenta sua colit, maledictus est, et perditioni deditus, et opus, id est, doctrina ejus.

[Col. 1178B] VERS. 11.---Propter hoc. Non est ignoscendum idolis, vel eorum inhabitatoribus, id est, daemonibus, quia homines ad imaginem Dei factos ab ipso retrabunt, et in erroris muscipula subvertunt. Haeretici quoque, qui homines seducunt, districtum non evadent judicium.

VERS. 12.---Initium. Pessimum enim genus est fornicationis, quo anima recedit a Deo, et fornicatur cum idolis, vel divini dogmatis veritatem relinquit, et sequitur falsitatem haereticae pravitatis, vel opinionis. Hinc Paulus avaritiam idolorum servitutem appellat. Unde constat, omnem malam concupiscentiam fornicationem vocari, qua anima relicta superiori lege inferiorum voluptate, turpi naturarum quasi mercede, prostrata vel prostituta corrumpitur.

[Col. 1178C] VERS. 13.---Non enim, etc. Disperdat Dominus universa labia dolosa, et omnes qui loquuntur mendacium (Psal. XI). Hinc Jeremias: Dii, qui coelos et terram non fecerunt, pereant de terra (Jer. XI), etc.; (LACT. t. I). Propter hominum stultitiam, etc., usque ad divinos honores parentibus detulerunt, deferrique jusserunt.

VERS. 21.---Incommunicabile nomen. Incommunicabile Dei scilicet omnipotentis nomen; qui solus est incomprehensibilis, insensibili et fragili materiae vel imagini ascripserunt.

VERS. 23.---Aut enim filios suos. Sicut in sacris Saturni, cui propter odium Jovis, sine respectu pietatis [Col. 1178D] parvulos suos immolabant, et Bellonae ipsi sacerdotes proprio sanguine sacrificabant. Unde Quintilianus: Istud, inquit, si cogit Deus iratus est: et si iratus est, non acceptat sacrificia vestra. Aut obscura sacrificia. Sicut in sacris Isidis Aegyptiae, et Cereris Eleusinae faciebant. Nam sicut ibi Osiris planctu matris inquiritur, ita hic ad incestum patrui Plutonis matrimonium, rapta Proserpina. Quam quia facibus ex Aetna accensis, quaesisse Ceres in Sicilia dicitur, ideo sacra ejus ardentium taedarum jactatione celebrabantur. Similiter in sacris Liberi patris insaniunt, et magnae matris, ubi ad exemplum deorum (qui in festivitate satiati, noctem luxibus totam duxerunt) ludunt. Quia per libidinem et immunditiam diis suis placere putabant.

[Col. 1179A] VERS. 25.---Omnia commista. Omnia enim confusa erant: ibi nulla ratio, nulla religio vera. Quanto quis sceleratior erat, tanto magis deo suo placere putabat.

VERS. 27.---Infandorum enim. Nulla major dementia, quam Deum vivum deserere, et mortuis deservire. Cum enim mens se a creatore suo avertit, omnibus implicatur sceleribus. Initium enim omnis peccati, superbia est (Eccli. X). Finis. Consummatio et plenitudo. Qui enim pro Deo colunt idolum, omnia reputantur in eis in peccatum.

VERS. 28.---Aut enim dum laetantur. Quia dum jurant, nomen Dei polluunt, qui ait: Non assumes nomen Dei tui in vanum, et per nomen deorum externorum ne juretis (Exod. XX); sed cum Deum illudere [Col. 1179B] se aestimant, in aeternam mortem semetipsos praecipitant. Haeretici autem errorum suorum simulacra colentes, perditionis suae causa fiunt, quorum et doctrina falsa, vita injusta, laetitia insana, mors nefanda: quia cum injuste jurant in idolo, nec sperant in Deo suo, ideo meritorum suorum recipient vindictam. Unde sequitur: Non enim jurantium est virtus.



CAPUT XV.

VERS. 1.---Tu autem, etc. (RAB.) Justo enim judicio damnati sero poenitentes agnoscunt, quod antea credere noluerunt; unde: Cognoscetur Dominus judicia faciens, in operibus manuum suarum comprehensus est peccator (Psal. IX); unde Joannes: Qui habet spem in eo, sanctificat sicut et ille sanctus est: [Col. 1179C] et omnis qui in eo manet, non peccat (I Joan. III).

VERS. 3.---Nosse enim te, etc. Perceptio est incorruptionis, et in futuro contemplationis; unde: Haec est enim vita aeterna, ut cognoscant te verum Deum (Joan. XVII), etc.

VERS. 4.---Non enim in errorem. Ex persona fidelium loquitur, qui Dei gratia muniti, non miscuere se gentilium iniquitati vel idololatriae: quia sine fructu justitiae est labor iste, et mortem meretur aeternam.

VERS. 6.---Malorum amatores, etc. Similes illis fiant, qui faciunt ea, et omnes qui confidunt in eis (Psal. CXXXIV). Inventores quoque falsorum dogmatum, et cultores digni sunt morte. Disperdet enim Deus virum qui haec fecerit, id est magistrum et [Col. 1179D] discipulum ejus. Reprobavit superius lignea, lapidea, vel aerea idola, nunc etiam fictilia damnat. Juste enim retributum est eis; ut qui de terra facti sunt, quia meliorem sui partem, id est animam, ad imaginem Dei creatam ad notandum Deum vivum, sequi nolebant; viliorem sui partem, id est, corpus terrenum imitando, luteum adorarent Deum, et sine boni operis fructu terrae insensibili, de qua sumpti sunt insensati, inutiles redderentur. Mystice autem haeretici et schismatici, qui veritatem Dei in injustitia detinent, et mendacium pro veritate in doctrinae suae simulacris colunt, licet eloquentia aut ficta virtute pallient, fragilia tamen et lutea sunt, quae fingunt.

[Col. 1180A] VERS. 10.---Cinis est cor eorum, et foeda cogitatio eorum, et vita coeno sordidior; quia ignorant factorem suum, et evanescunt in cogitationibus suis. Sensum autem sanctorum patrum spernunt, et errores novos quasi ludos vanos propter favorem humanum et terrenum lucrum fingunt; errantes, scilicet et in errorem mittentes, ut inexcusabiles sint: cum judicabit Deus occulta cordium, et reddet unicuique secundum opera sua.

VERS. 13.---Hic enim scit, etc. Nullam excusationem habent haeretici; quia scienter peccant, dum fidem sanam et rectam doctrinam nolunt imitari: magis terrenum sensum et fragilem quam spiritualem sequentes.

VERS. 17.---Melior est. Quia melior est homo [Col. 1180B] idolis secundum rationem creationis; quia vivit et intelligit, illa autem nunquam. Sed quia magis sequitur vanitatem erroris, quam veritatis scientiam, cum in honore sit, non intelligit: et comparatur jumentis insipientibus (Psal. XLVIII).

VERS. 18.---Insensata. Quasi: nec discretionem habebant. In veritate enim viventia meliora sunt mortuis, sensibilia insensibilibus, rationalia irrationalibus. Sed dignum fuit, ut qui ignorabant Creatorem, in creaturis distinctionem non scirent. Qui enim laudem et benedictionem Dei in se habere negligit, in discretione animalium seipsum errare ostendit.



CAPUT XVI.

[Col. 1180C] VERS. 2.---Pro quibus, etc. (RAB.) Populus Israel in deserto carnes concupivit, etc., usque ad ideo eis cruciandi juste traditi sunt.

VERS. 6.---Sed non in perpetuum. (RAB.) Non enim serpens aeneus, etc., usque ad quia mortuus per humanitatem, quasi aeneus est per Divinitatem.

VERS. 9.---Illos enim, etc. Probantur electi per afflictionem, et monentur ut peccata caveant, et bona faciant. Reprobi disperguntur, quia non corriguntur. Ideo idololatras parva animalia interimunt. Israelitas vero Dei cultores serpentes exterminare non possunt; quia novit Dominus pios de tentatione eripere: iniquos vero in die judicii reservare cruciandos.

VERS. 12.---Sed tuus, Domine, sermo. Id est, [Col. 1180D] Filius, per quem omnia, cujus potestas ubique, qui omnia quaecunque voluit fecit; ipse curat corpora, ipse a spiritualibus bestiis animas salvat.

VERS. 14.---Homo autem occidit. (CHRYS.) Homo per malitiam, etc., usque ad liber est ab omni crimine.

VERS. 16.---Negantes enim nosse, etc. (RAB.) Diversis plagis afflicti sunt Aegyptii, etc., usque ad quia ad Creatoris voluntatem omnia consentiunt.

VERS. 18.---Quodam enim tempore. (RAB.) Sicut in Genesi legitur: Pluit Dominus super Sodomam et Gomorrham ignem et sulphur, ut disperderet impios: et in Exodo, grandinem pariter et ignem. In libro Numerorum: Misit ignitos serpentes contra [Col. 1181A] murmurantes, ut cognoscant impii quod omnis creatura parata est ulcisci injuriam Creatoris.

VERS. 20.---Pro quibus, etc. (RAB.) In deserto datum est manna filiis Israel, etc., usque ad Multa flagella peccatoris, sperantem autem in Domino misericordia circumdabit (Psal. XXXI).

VERS. 24.---Creatura enim, etc. (RAB.) Confundantur hic peccatores: qui cum caeterae creaturae factori suo deserviant, ipsi repugnant. Unde creaturarum omnium concordia flagellantur: et si non poenituerint, perpetuo cruciabuntur; bonis autem vera bona praeparantur.

VERS. 25.---Propter hoc, etc. (RAB.) Pluit Deus manna de coelo, etc., usque ad tanquam praevaricator legis in aeternum peribit.

[Col. 1181B] VERS. 28.---Ut notum omnibus, etc. (RAB.) Iste cibus historialiter pascebat, etc., usque ad ad ortum vero solis, id est, Christi dicamus: Verbum caro factum est, et habitavit in nobis.



CAPUT XVII.

VERS. 1.---Magna enim. (RAB.) Mystice. Omnes persecutores Ecclesiae Christi, scelerum suorum tenebras patiuntur, nec unquam securi esse possunt, quos vexant rectores tenebrarum harum usque ad exteriores tenebras, ubi erit fletus et stridor dentium; unde: Omnis qui male agit, odit lucem (Joan. III), etc. Hinc Paulus: Eratis aliquando tenebrae, nunc autem lux in Domino (Ephes. V), etc.

VERS. 4.---Neque enim. Semper enim tenebras [Col. 1181C] comitatur horror: et quanto minus discernit quis, quae circa se sunt, tanto magis metuit, undique adversa pavitans. Sic Aegyptii triduo maximas tenebras patiebantur, quas nec sol, nec stellae poterant illuminare, et unicunque jacebant, nimio terrore pavebant; quod autem dicit. Tristes personas eos terruisse, potuit fieri, ut daemones aliqua phantasmata ingererent, qui eos ad augmentum poenarum exterrerent. Persecutores quoque fidei et vertitatis, circumdant tenebrae peccatorum, quia ignorant solem justitiae, nec praedicatores illustrant eos fulgore doctrinae. Hos etiam sonitus descendens, id est comminatio coelestis perturbat, et personae tristes, id est daemones, quandoque torturi terrificant; nec tamen agunt fructuose poenitentiam: sed desperantes thesaurizant [Col. 1181D] sibi iram in die judicii.

VERS. 6.---Timore plenus. Quia undique poenas formidabant. Quanto enim sunt graviores dolores, tanto majores timentur horrores.

Et magicae artis, etc. (RAB.) Cum Magi in Aegypto, etc., usque ad et antiquum serpentem cum angelis suis saevum patienter inimicum.

VERS. 9.---Et aerem, etc. (RAB.) Nimietatem timoris notat, quem imminentibus poenis redarguente conscientia patiuntur, cum autem semper timida nequitia, pavoris sui dat indicium, supplicio condemnata est.

VERS. 11.---Proditio, etc. Timor scilicet prodit infirmitatem superbientis, qui vana spe auxiliorum [Col. 1182A] se extollit cogitando, cum posse se sperat, quod efficere non potest vel possit: et dum virtus minor est, valetudo rerum quas extrinsecus patitur, majorem putat esse potentiam, hoc in persecutoribus fidelium frequenter evenit, qui se potentes aestimant, cum sanctos cruciant, potentia eorum victi, mentis angustia contristati cognoscunt se non posse quod cupiebant et majorem esse fortitudinem Dei, qui sic vincit in militibus suis.

VERS. 13.---Illi autem, etc. (RAB.) Aegyptii scilicet horrore tenebrarum circumdati, etc., usque ad tanquam periculosum formidabant.

VERS. 19.---Omnis enim orbis. Quasi: impii erant in tenebris, sed ubicunque habitabant filii Israel, lux erat.

[Col. 1182B] VERS. 20.---Imago tenebrarum. Graviores sunt tenebrae spirituales corporalibus: quia ducunt homines ad exteriores tenebras, ubi erit fletus et stridor dentium, quas Aegyptiae tenebrae figurant. Sicut enim corpora ibi nullo bono operi utilia: ita et hic animae simul et corpora aeterno carcere damnantur; ubi nec ratio, nec locus, nec tempus est operandi.



CAPUT XVIII.

VERS. 1.---Santis autem tuis. (RAB.) Israelitae in Aegypto, etc., usque ad in prosperis et in adversis protegit.

VERS. 4.---Digni quidem, etc. (RAB.) Merito Aegyptii tenebrarum poenam patiebantur, etc., usque ad cujus mysterii ratio in antiquis patribus figurata, et [Col. 1182C] in adventu Christi completa est.

VERS. 9.---Absconse enim sacrificabant. (RAB.) Populus Israel in Aegypto jussu Domini Pascha celebravit, etc., usque ad sed in abscondito cordis semper Domino sacrificant, unde: Sacrificium Deo spiritus contribulatus (Psal. L). Et alibi: In me sunt, Deus, vota tua (Psal. LV), etc. (ID.) Memorat Deum percussisse primogenita Aegypti, ubi nec sicut prius simulaverunt Aegyptii, sed palam cogebant exire populum Dei dicentes: Omnes moriemur (Exod. XI).

VERS. 15.---Omnipotens sermo tuus. Filius de quo dicitur: In principio erat Verbum (Joan. I), etc., hic brachium et dextera nominatur: propter effectivam divinae virtutis potentiam, hic tunc per angeli [Col. 1182D] ministerium judicia sua fecit in primogenitis Aegyptiorum, qui postmodum sanctificavit sibi primogenitos Hebraeos. Nunc quoque per aquam baptismi salvat multitudinem credentium, et interficit multitudinem spiritualium hostium.

VERS. 19.---Visiones. (RAB.) Hoc divinae bonitatis est, quae peccantes castigat ut abstineant, et poenitentiam agant. Si autem patientia Dei abutuntur, sine excusatione in aeternum punientur.

VERS. 20.---Tetigit autem tunc et justos. (RAB.) Memorat, etc., usque ad per quos interitum possimus evadere.

VERS. 24.---In veste enim poderis. (RAB.) Byssum terrae deputant Hebraei, etc., usque ad in figura pontificali, [Col. 1183A] Christum futurum praenoscebat, sed quia viderat carne indutum, non Deum sed hominem purum credidit; unde: Si cognovissent, nunquam Dominum gloriae crucifixissent (I Cor. II).



CAPUT XIX.

Impiis autem, etc. Inimicis populi Dei: vindicta usque ad consummationem supervenit, quia nec vitam nec mores correxerunt, fictis enim argumentis simulabant poenitentiam, et ideo non meruerunt indulgentiam. Unde Pharao cum plagis afflictus, populum Dei se dimissurum promitteret, paululum respirans ad domesticam crudelitatem reversus est, donec in mari Rubro fluctibus submersus est. Persecutores enim Christiani nominis si perstiterint in malitia [Col. 1183B] sua, sentient in poena quantum valeat Dei justitia.

VERS. 8.---Videntes tua mirabilia. Sic nos oportet liberatori nostro exsultantes gratias agere dicentes: Benedic, anima mea, Dominum (Psal. CIII). Unde Apostolus: Sine intermissione orate, in omnibus gratias agite (I Thess. V).

VERS. 10.---Produxit terra. Nota quod inimicis Dei terra produxit muscas, et fluvius ranas; cultoribus autem Dei terra dedit fructum, et mare [Col. 1184A] carnis alimentum. Dignum est enim, ut fidelibus suis per opera sua nutrimentum, divina procuret providentia. Inimicis vero condignum tormentum per subditam sibi creaturam inferat.

Juste enim patiebantur. (RAB.) Qui antiquos Dei servos, etc., usque ad viam veritatis non agnoscit, et ostium quod Christus est, non invenit.

VERS. 17.---In se elementa. Sicut in organo diversi soni ad concordiam melodiae temperamento consentiunt, ita discrepantia elementa servato jure naturae ad Creatoris voluntatem flectuntur: non enim creaturam sibi condidit contrariam, sed per omnia voluntati suae consentaneam. Unde aestimari, etc. (RAB.) Homines enim et jumenta, etc., usque ad ut appareret quod elementa mundi non suae tantum conditioni, [Col. 1184B] sed Creatoris deservirent voluntati.

VERS. 20.---In omnibus enim magnificasti. Misericors et miserator Dominus semper adest fidelibus suis, quos semper protegit et regit: quos aliquando in martyrio purgat. Unde: Vasa figuli probat fornax, et homines justos tentatio tribulationis (Eccl. XXVII). Multae enim tribulationes justorum, et de omnibus his liberavit eos Dominus.




[Col. 1183]
LIBER ECCLESIASTICUS. (G)*



CAPUT PRIMUM.
[Col. 1183C]

VERS. 1.---Omnis sapientia, etc. (RAB. in Eccli., tom. III.) Incipit ab aeterna Dei sapientia, quae Christus est, qui cum Patre est semper ante saecula, secundum illud: In principio erat Verbum, et Verbum erat apud Deum (Joan. I). A Domino Deo est. Quia Christus fons vitae, lux vera, de Patre nascitur, et omnia per ipsum facta sunt, et sine ipso factum est nihil (Ibid.). Quisquis hac sapientia caret, in tenebris ambulat, et nescit quo vadat. Sapientia enim hujus mundi stultitia est apud Deum; et prudentia carnis, mors (Sap. XI).

VERS. 2.---Arenam maris et pluviae guttas. (RAB. ubi supra). Corporalia spiritualibus comparat, ut ex difficillimis, quod omnino impossibile est, aestimetur. [Col. 1183D] Si enim haec quae in certo numero et mensura, et pondere condita sunt, nemo potest dinumerare; quanto minus sapientiam Dei sine initio et sine fine inenarrabilem inaestimabilem poterit investigare?

VERS. 4.---Prior omnium creata est. Creata secundum humanitatem in consilio Dei patris, scilicet pro salute humani generis praedestinata est incarnari. Notandum autem quod propter unitatem personae aliquando Christus dicitur genitus, aliquando creatus.

VERS. 5.---Fons sapientiae. Origo omnis sapientiae a Verbo Dei procedit, quod Deus ex Deo semper cum Patre manet in coelis; sed ingressus mundum per dispensationem humanitatis dedit mandata salutis, unde, Verba vitae aeternae habes (Joan. VI).

VERS. 6.---Radix sapientiae. Ostendit neminem [Col. 1184C] posse profunditatem Dei penetrare, vel magnituditudinem bonitatis ejus et misericordiae. Unde ad liberationem et illuminationem humani generis homo fieri dignatus est, unde: Generationem ejus quis enarrabit (Isa. LIII)?

VERS. 9.---Ipse creavit illam. Unigeniti scilicet adventum, per Verbum sibi coaeternum cum Spiritu sancto dispensavit: quomodo per Virginis partum ad salutem mundi veniret, et creaturas repararet, et hominem ad agnitionem et dilectionem sui revocaret, dans illi donum Spiritus sancti, ut ejus munere solvetur in aeternum.

VERS. 11.---Timor Domini gloria, etc. Beatus vir qui timet Dominum, in mandatis ejus cupit nimis. Gloria et divitiae in domo ejus (Psal. III), etc. Timor [Col. 1184D] Domini. Duae species sunt timoris. De altera dicitur, Timor [non est in charitate] animae in charitate, (Joan. IV), etc. Qui hunc habent propter metum gehennae peccare desinunt, et vitam corrigunt: hic introducit charitatem, sed et foras mittitur. Qui enim sic timet, nondum amat nec desiderat bona, sed cavet mala; sed tamen se corrigit, et bona desiderare incipit. De altera scriptum est, Timor Domini sanctus permanet in saeculum saeculi (Psal. XVIII). Timet enim unusquisque ne amittat bona, et Dei praesentiam, quae in aeternum frui desiderat, de quo dicitur:

VERS. 12.---Timor Domini delectabit cor. Hic suavitatem tribuit internam, et in futuro vitam aeternam.

VERS. 14.---Dilectio, (RAB.) Charitas Dei vera [Col. 1185A] est sapientia, etc., usque ad ipsa in futuro remuneratio erit; unde: Adimplebis me laetitia cum vultu tuo, delectationes in dextera tua (Psal. XV), etc.

VERS. 17.---Timor Domini. Sine timore Dei, et observatione mandatorum ejus, nulla religio est; unde: Si quis putat se religiosum esse, non refrenans linguam suam, sed seducens cor suum, hujus vana est religio (Jac. I).

VERS. 19.---Timenti Dominum. Qui scilicet timore Dei in fide et doctrina et operatione regulam justitiae servat.

VERS. 23.---Et vidit. (RAB.) In conspectu ejus sunt omnia, unicuique conservat dignam retributionem.

VERS. 25.---Rami. Per sapientiam, divinam habet [Col. 1185B] homo scientiam vitandi malum, et intellectum faciendi bonum, utrumque enim in auditore operatur in fine; unde: Qui audit me, non confundetur, et qui operantur in me, non peccabunt. Qui elucidant me, vitam aeternam habebunt (Eccli. XXIV). Initium sapientiae, timor Domini. Intellectus bonus omnibus facientibus eum (Psal. CX).

VERS. 26.---In thesauris. In legis meditatione utrumque declaratur, quomodo scilicet vitanda sunt mala, et quomodo discenda spiritualis sapientia, et exercenda bona opera, in quibus est religio vera. Sapientiae intellectus. Quae prohibet peccata, et carnalia desideria; unde: Non amat pestilens eum qui se corrigit, nec ad sapientes graditur (Prov. XV).

VERS. 27.---Timor, etc. Quia per poenitentiam [Col. 1185C] mundat a praeteritis peccatis, vel prohibet a committendis. Quia qui per timorem Dei sese non corrigit, in peccati voraginem cadit.

VERS. 30.---Bonus sensus. Unde in Proverbiis, Labia sapientium custodiunt eos (Prov. XIV). Et alibi: Astutus omnia agit cum consilio: qui autem fatuus est aperuit stultitiam (Ibid. XXXI). Sapientis ergo hominis est verba tenere, et omnia modeste peragere. Enarrabunt sensum. Aequanimiter, non mala pro malis, sed bona pro bonis tribuens.

VERS. 33.---Fili, concupiscens sapientiam. Qualiter ad sapientiam pervenias, ipsa sapientia monstrat, quia sine conservatione justitiae, nemo pervenit ad culmen sapientiae, unde Jacobus: Quis sapiens, inquit, et disciplinatus inter vos? ostendat [Col. 1185D] conversationem bonam in mansuetudine sapientiae (Jac. III).

VERS. 34.---Sapientia enim et disciplina. (RAB). Sicut saepe dictum est, Timor Domini sapientiae et disciplinae custodia est (Prov. XIII), cui convenit fides recta, et morum temperantia, quia sine fide impossibile est placere Deo, et bonorum vita semper tranquilla est; unde in Matthaeo: Discite a me, quia mitis sum et humilis corde, et invenietis requiem animabus vestris (Matth. XI). Qui enim vere timet Deum, non potest esse sine fide, et operibus bonis, quae replent hominem virtutibus, et Deo acceptabilem faciunt. Unde: Homini bono in conspectu suo dedit Deus sapientiam et scientiam et laetitiam. Peccatori [Col. 1186A] autem dedit afflictionem et curam superfluam (Eccle. II).

VERS. 36.---Duplici corde. Vir duplex animo, inconstans est in omnibus viis suis, qui scilicet vult gaudere cum saeculo et regnare cum Christo.

VERS. 37.---Hypocrita.. Aliud corde gestans, et aliud opere monstrans. Unde: Attendite a falsis prophetis, qui veniunt ad vos in vestimentis ovium (Matth. VII).

VERS. 38.---Attende in illis, etc. Manifestum est, quod qui sequitur haereticos, animae suae acquirit damnationem, quia in judicio revelabuntur occulta cordium, et reddetur unicuique secundum opera sua, Disperdet enim Deus omnes qui loquuntur mendacium (Psal. LXI). Qui abominatur virum sanguinum [Col. 1186B] et dolosum; unde: Attendite a fermento Pharisaeorum, quod est hypocrisis. Et alibi: Veniet Dominus servi illius, et dividet eum; partemque ejus ponet cum hypocritis, ibi erit fletus et stridor dentium (Matth. XXIV).



CAPUT II.

VERS. 1.---Fili, accedens, etc. Demonstravit quid sit vitandum, nunc demonstrat quid sit agendum, dicens: Fili, accedens ad servitutem Dei sta in justitia et timore. Qui enim vult ab illecebris mundi se abstinere, et in Christo pie vivere, persecutionem patitur. Dum enim accingi divino servitio praeparat, bellum diaboli contra se excitat, et dum alia vitia subdit, aliis reluctatur, et divina dispensatione agitur, ut superet et superetur, ne extollatur. Sed [Col. 1186C] quia humilitas et patientia illi necessaria est, sequitur, Deprime cor tuum, et sustine, etc.

VERS. 4.---Patientiam habe. Quasi: In patientia vestra possidebitis animas vestras (Luc. XXI), quia scilicet radix et custos omnium virtutum patientia est. Sciendum autem est, quod patientia tribus modis exercetur. A Deo enim flagellamur, sed cavendum est ne murmuremus; a proximo persecutiones, et damna, et contumelias sustinemus, et cavendum est ne mala pro malis retribuamus; ab adversario tentamur, sed prospiciendum est ne ad delectationem peccati vel consensum flectamur, vel pro his praesentia quaeramus, sed futura exspectemus.

VERS. 6.---Crede Deo et recuperabit te. (RAB.) [Col. 1186D] Credere oportet afflictum, et dirigere gressus operum in Dei conspectum, et sperare in illum; unde: Revela Domino viam tuam, et spera in eo, et ipse faciet. (Psal. XXXVI). Hinc Jeremias ait: Beatus qui confidit in Domino, et erit Deus fiducia ejus (Jer. XVII), etc.

VERS. 7.---Metuentes Dominum, etc. Beneplacitum est Domino super timentes eum, et in eis qui sperant super misericordia ejus (Psal. CXLVI). Qui enim veraciter metuit, patienter sustinet miserationem ejus: Qui autem dereliquerint Deum, confundentur et in terra scribentur (Jer. XVII).

VERS. 8.---Qui timetis Dominum, credite illi. Hortatur timentes Dominum ut credant illi, qui ad certam mercedem perveniant; unde: Justus enim ex [Col. 1187A] fide vivit (Rom. I); unde: Confide, fili, remittuntur tibi peccata tua (Matth. IX). Et alibi: Fides tua te salvum fecit (Ibid., X).

VERS. 9.---Qui timetis Dominum, sperate in illum. Tria commendat timentibus Deum: credere, sperare, diligere; quia fide, spe et charitate vere colitur Deus, et ad contemplationem pervenitur, quae est beatitudo aeterna.

VERS. 11.---Respicite, etc. (RAB.) Hic quoque tria dicit, etc., usque ad quia sacrificium Deo spiritus contribulatus (Psal. L), etc. Et, Prope est Deus omnibus invocantibus se in veritate (Psal. CXLIV).

VERS. 14.---Vae duplici corde, etc. Admonuit, ne quis duplici corde accederet ad Deum; nunc autem dicit, Vae duplici corde et labiis scelestis. Qui enim [Col. 1187B] prava cogitat, et loquitur, et pravis insistit operibus, nisi poenituerit, in aeternum peribit. Duabus viis terram ingredientis qui facit mala, et sperat bona; vel, qui carnis sectatur opera, et spiritus sanctificationem se arbitratur perficere in timore; vel, quod Dei est opere exhibet, et quod mundi est, cogitatione quaerit. Tales vero inconstantes sunt in omnibus viis suis, quia facile in adversis terrentur, et prosperis irretiuntur.

VERS. 15.---Dissolutis corde, etc. (RAB.) Adhuc docet errorem cavere, etc., usque ad his, qui non acquiescunt veritati, credunt autem iniquitati, ira et indignatio, etc.

VERS. 17.---Inspicere, etc. Licet omni tempore inspiciat omnia Deus, tunc tamen inspicere dicitur, [Col. 1187C] cum probare vel improbare aliquid dignoscitur.

VERS. 18.---Qui timent Dominum, non erunt incredibiles, etc. Alternando de amore et dilectione Dei agit, quia timor Domini sanctus, permanens in saeculum saeculi (Psal. XVIII), et omnis qui diligit, ex Deo natus est, et cognoscit Deum (I Joan. IV). Qui vero timet Deum, et diligit, et credit Scripturis, servat operando praecepta Dei, et semper meditando quaerit quae beneplacita sunt illi, replebitur ergo sapientia et charitate Dei. Finis enim praecepti charitas, et qui diligit proximum, legem implevit.

VERS. 20.---Qui timent Dominum praeparabunt, etc. Felix anima, quae quotidie mundat cor suum ut suscipiat habitatorem Deum, cujus possessor nullo eget bono, quia omnium bonorum auctorem in se [Col. 1187D] habet. Et quia ad hoc necessaria est mandatorum custodia, et boni operis patientia, qua pervenitur ad agnitionem veritatis, sequitur: Qui timent Dominum custodiunt mandata illius, etc. Justus in primis accusator est sui. Sicut enim humilitati praemium, sic superbiae restat supplicium; unde Joannes: Si dixerimus quoniam peccatum non habemus, ipsi nos seducimus (II Joan. I). Qui vere sapiens est, verus justitiae cultor est, quia sapientia dictat justitiae normam.



CAPUT III.

VERS. 2.---Judicium patris. Dei, ex quo omnis paternitas in coelo et in terra. Quia ex ipsa sunt omnia. Qui diligit ea, quae fecit, et ut in eo maneant, [Col. 1188A] quo facta sunt, cujus judicium, qui audierit, et praecepta ejus fecerit, salvus erit: cujus mandatum est, ut etiam patri temporali, et matri reverentia exhibeatur; unde: Honora patrem tuum (Deut. V), etc.; unde sequitur: Qui honorat patrem suum. Cui Deum honorem constituit, non debet a filiis inhonorari: quia Deus judicio suo exquiret qualiter praeceptum suum servetur.

VERS. 4.---Qui diligit. Qui scilicet mandata servat, et abstinet a peccatis, et tamen pro excessoribus orare non desinit, quia scit misericordem judicem omni tempore preces exaudire.

VERS. 6.---In filiis. (RAB.) In sobole vel in discipulis, etc., usque ad honorare parentes primum mandatum est in promissione.

[Col. 1188B] VERS. 9.---In opere et sermone, non in vulva scilicet unde ostenditur, et spiritualis pater maxime dignus honore; unde Paulus: Per Evangelium ego vos genui (I Cor. IV). Et alibi: Qui bene praesunt presbyteri, duplici honore digni habeantur, maxime qui laborant in doctrina et verbo (I Tim. V).

VERS. 11.---Benedictio patris, etc. (RAB.) Benedixerunt patriarchae filiis, etc., usque ad illusores saevissime laniaverunt.

VERS. 15.---Eleemosyna. Scilicet quae peccatum delet. Hostia enim quae pro peccato, peccatum vocatur. Qui autem parentibus, vel caeteris pauperibus miseretur, justitiae praemium recipiet a peccatis absolutus. Beati misericordes, quoniam (Matth. V), etc. Et alibi: Feneratur Domino, qui miseretur pauperis. [Col. 1188C] (Prov. XIX). Hinc Daniel ad Nabuchodonosor: Consilium meum, o rex, placeat tibi: peccata tua eleemosynis redime, et iniquitates tuas misericordiis pauperum (Dan. IV), si forsitan ignoscat Deus delictis tuis. Hinc Dominus ait: Date eleemosynam, et omnia munda sunt vobis (Luc. XI).

VERS. 19.---Fili in mansuetudine. Mansuetudo et humilitas gratiam, superbia et furor pariunt ruinam; unde: Discite a me, quia mitis sum et humilis corde (Matth. XI), etc. Et alibi: Qui se exaltat, humiliabitur (Luc. XIV), etc.

VERS. 21.---Quanto magnus es, etc. (RAB.) Docuit superius mansuetudinem, etc., usque ad sufficit homini ea pie cogitare, et opere implere, quae praecepit Deus.

[Col. 1188D] VERS. 24.---In supervacuis rebus, etc. (RAB.) Id est, ne scruteris supervacue, etc., usque ad disputantes in errores incidunt, et a veritate recedunt.

VERS. 27.---Cor durum. Quia secundum duritiam tuam thesaurizas tibi iram in die judicii (Rom. II).

VERS. 28.---Cor ingrediens. Quod non curat, nec studet vitare, et quod ea diligit, quae ducunt ad interitum, ut haereses et profanae novitates; unde sequitur: Cor ingrediens duas vias, non habebit successus, etc.



CAPUT IV.

VERS. 1.---Fili, eleemosynam pauperis, etc. (RAB.) Quantum eleemosyna valet, etc., usque ad qui ex corde corripit verbis, vel factis.

[Col. 1189A] VERS. 3.---Cor inopis, etc. Non est eleemosyna differenda, cum adsit tribuendi facultas; unde: Ne dicas amico tuo: Vade et revertere, cum cito possis dare (Prov. III). Et alibi: Qui despicit proximum, peccat: qui miseretur pauperis, beatus erit (Ibid. XIV). Eleemosyna autem facienda est, non ex necessitate, Hilarem enim datorem diligit Deus (I Cor. IX). Et alibi: Vidua paupercula plus omnibus misit in gazophylacium, quia non quantitatem muneris pensat Deus, sed devotionem cordis.

VERS. 5.---Ab inope ne avertas, etc. Non per iram exasperandus est pauper, sed blanda locutione placandus, Ira enim viri justitiam Dei non operatur (Jac. I). Et, Qui obturat aurem ad clamorem pauperis, clamabit, et non exaudiet Dominus (Prov. XXI). [Col. 1189B] Qui enim potest tribuere, debet: quia munus absconditum exstinguit iras, et donum in sinu indignationem maximam. Qui autem non potest, sermo bonus est ei super datum optimum. Qui autem habuerit substantiam mundi: et viderit fratrem suum necesse habentem, et clauserit viscera sua ab eo, quomodo charitas Dei manet in eo? (I Joan. III.) Fides enim si non habeat opera, mortua est. Non ergo diligamus lingua et verbo, sed opere et veritate.

VERS. 7.---Congregationi pauperum. In his commendatur mansuetudo et humilitas, quia mansuetudo neminem spernit, humilitas se omnibus subjicit. Decet autem Christianum aequalibus et inferioribus affabilem esse et mitem, senioribus humilem; unde: Domine, non est exaltatum cor meum, neque [Col. 1189C] elati sunt oculi mei (Psal. CXXX).

VERS. 9.---Libera, etc. (RAB.) Sicut largitionem in pauperes eleemosynam esse dixit, sic liberationem inique oppressi misericordiam esse ostendit; unde, Erue illos qui ducuntur ad mortem.

VERS. 10.---In judicando. (RAB.) Nullam eleemosynae speciem, etc., usque ad ita et viduae viri solatium.

VERS. 13.---Et qui vigilaverint, etc. Beatus homo qui audit me, et vigilat ante fores meas quotidie, et observat ad postes ostii mei (Prov. VIII). Per fores autem potes Scripturas et eorum doctores intelligit.

VERS. 15.---Qui serviunt, etc. Qui diligit eum, qui [Col. 1189D] genuit, diliget eum qui natus est ex Deo, et quem diligit Pater, diligit Filius, unde: Qui diligit me, diligetur a Patre meo, et eum diligam. Sed quia probatio dilectionis exhibitio est operis, sequitur: Qui audit illam, judicabit gentes. Unde: Cum sederit Filius hominis in sede majestatis suae, sedebitis et vos super sedes duodecim judicantes duodecim tribus Israel (Matth. XIX).

VERS. 19.---Timorem et metum, etc. Sapientia inhabitans dirigit opera, in variis tentationibus praeparat exercendo et probando ad futurae vitae gaudia, quod hac sententia confirmatur: Timorem et metum et probationem, etc. Quia tribulatio patientiam operatur, et patientia probationem, probatio vero spem, [Col. 1190A] quod non confundit, quia charitas Dei diffusa est in sanctis per Spiritum sanctum.

VERS. 23.---Fili, conserva tempus, etc. Supra commendavit sapientiae donum, nunc ostendit ipsius factum. Quicunque enim servat praecepta sapientiae, cautus est in temporum mutatione, nec deserit viam justitiae in tempore persecutionis et angustiae. Ideo sapientia exhortatur filios, ut conservent tempus, quia tempus omni rei sub coelo: et tempus est belli, et tempus pacis.

VERS. 28.---Non abscondas sapientiam tuam, etc. (RAB.) Non est abscondenda sapientia his, qui audire volunt. Qui enim abscondit frumentum, maledicetur in populis, benedictio autem super caput vendentium; unde: Negotia, dum venio (Luc. XIX).

[Col. 1190B] VERS. 30.---Non contradicas. Obediendum est majoribus, si veritati concordant et justitiae, nec aliter, sed pro recta fide, et vera religione, in quibus est animae salus, decertandum est; unde: Si oculus tuus scandalizat te, erue eum et projice abs te (Matth. V). Et, Si quis vult venire post me, abneget (Luc. IX), etc.

VERS. 34.---Noli citatus esse in lingua tua. (RAB.) Mors et vita, etc., usque ad scriptum est: Non in sermone regnum Dei, sed in virtute (I Cor. IV).

VERS. 35.---Noli esse sicut leo. In Ecclesia sunt haeretici quasi leones, qui per linguae volubilitatem seducunt corda innocentium, et per insolentiam morum conturbant mansuetudinem simplicium.



CAPUT V.

[Col. 1190C] VERS. 11.---Non ventiles te, etc. (RAB.) Levitatem reprehendit, etc., usque ad duplicitas doctrinae eorum, in qua modo vera, modo falsa proferunt, peccatores esse ostendit.

VERS. 13.---Esto mansuetus. Bonum est mansuete audire, et suscipere verbum veritatis, et modeste ac prudenter proferre; unde: Sit omnis homo velox ad audiendum, tardus ad loquendum et tardus ad iram. (Jac. I). Et paulo post: In mansuetudine suscipite insitum verbum, quod potest salvare animas vestras (Ibid.) In Proverbiis quoque dicitur: Vidisti hominem velocem ad loquendum? stultitia magis speranda est, quam correctio illius (Prov. XXIX).



CAPUT VI.

[Col. 1190D] VERS. 1.---Nolite fieri, etc. (RAB.) Vim verae charitatis ostendit, etc., usque ad allidetur virtus ipsius.

VERS. 4.---Nequam. Bonae voluntatis succedit boni operis fructus, et malitiosae menti nihil prosperitatis. Si enim desit charitas, frustra operam virtuti impendis; unde: Qui in uno offendit, omnium reus est (Jac. II). Et, ei qui non habet, et hoc quod habet, auferetur ab eo (Luc. XIX).

VERS. 6.---Multi pacifici, etc. Cum omnibus pax est habenda, quantam permittit nostra fragilitas, sed non cum multis consilium, quia scriptum est: Misericordes vocantur, virum autem fidelem quis inveniet? (Prov. XX.)

[Col. 1191A] VERS. 7.---Si possides amicum, etc. (RAB.) Per diversas species falsos amicos exprimens, tandem ad verum pervenit amicum: quia multi amicos se esse profitentur in prosperis, et inimici apparent in adversis. Unde: Si humiliaverit se contra te, etc.

VERS. 13.---Attende. (RAB.) Id est, discretionem habe, etc., usque ad: Rogo autem vos, fratres, ut observetis eos qui dissensiones et offendicula faciunt (Rom. XVI).

VERS. 14.---Amicus fortis. Amicus amoris consors, cui sic animum tuum applica ut ex duobus unum fiat, cui te tanquam tibi committas, a quo nihil timeas: et nihil inhonestum petas. Non est enim amicitia vectigalis, sed plena decoris; unde: Vos amici mei estis, si feceritis quae ego praecipio [Col. 1191B] vobis (Joan. XV), etc. Dedit nobis Dominus formam amicitiae quam sequamur, ut faciamus amici voluntatem, aperiamus ei secreta, et ipse nobis; unde: Vos autem dixi amicos, quia omnia quae audivi a Patre meo, nota feci vobis (Ibid.).

VERS. 16.---Amicus fidelis. Secundum Deum scilicet. Hic ad medicamentum vitae aeternae et immortalitatis necessaria, cum amico tractat: unde Cicero dicit amicitiam nonnisi inter bonos esse posse, et libera debet esse amicitia, et ad omnem felicitatem proclivis.

VERS. 17.---Qui timet Dominum. (RAB.) Plena et perfecta amicitiae gratia, etc., usque ad ut de hoc mundo credas te quotidie migraturum.

VERS. 27.---In omni animo tuo. (RAB.) Corde, non [Col. 1191C] corpore accedendum est ad sapientiam, etc., usque ad perceptio veritatis; unde: Haec est autem vita aeterna ut cognoscant te solum verum Deum (Joan. XVII.), etc.

VERS. 33.---Fili, si attenderis. Monet sapientia, ut in divina lege assidue meditemur. Primum hortatur ut discamus; post, ut animam ad hoc applicemus, tandem, ut inclinemus; demum, ut diligentiam ad audiendum adhibeamus. Sic enim sapientia sapientem esse promittit. Necesse est enim, ut qui verae sapientiae, quae Christus est, agnitionem desiderat, primum catholicis magistris se humiliter subdat, et omnes affectus animae suae disciplinae eorum. Dehinc intentionem cordis ab omni pravo desiderio avertens ad audiendum verbum Dei adhibeat diligenter, caveatque [Col. 1191D] ut meditationem legis non pro terrenarum rerum mercede, vel laudis humanae, sed pro ipsius boni amore impendat, ut verae sapientiae fructum percipiat.

VERS. 35.---In multitudine. Quasi: Ne sis sapiens tibi ipsi. Ne confidas proprio ingenio, haereticos superbiae fastus maxime supplantavit.

VERS. 38.---Cogitatum habe in praeceptis. (RAB.) Merito illi datur, etc., usque ad et assidue legem meditatur et opere exsequitur.



CAPUT VII.

Non metes ea in septuplum. (RAB.) Perfectam ultionem, etc., usque ad Assumit septem alios spiritus nequiores se (Luc. XI).

[Col. 1192A] VERS. 4.---Neque a rege cathedram honoris. Non potest exercere opus justi regiminis, qui sententiam neglexit verae pietatis; unde: Reges gentium dominantur eorum, vos autem non sic, sed qui major est in vobis, fiat sicut minor (Luc. XXII).

VERS. 5.---Quoniam agnitor. Nulla praesumptio perniciosior, quam de propria justitia, aut scientia superbire; unde: Non est homo super terram, qui faciat bonum, et non peccet (Eccl. VII). Et alibi: Vidisti hominem sapientem sibi videri, et magis illo spem habet stultus (Prov. XXVI).

VERS. 6.---Noli quaerere fieri judex, nisi valeas. Debet quisque proprias virtutes perpendere, et pro quantitate virium curam aliorum suscipere: ne dum delectatur loco gloriae, fiat subditis auctor ruinae; et [Col. 1192B] qui gravatur pondere suarum, velit fieri judex alienarum culparum.

VERS. 7.---Non pecces in multitudinem. Qui ratione pollet, et liberi arbitrii potestate praevalet, subditorum insolentia non peccet, sed constanter resistat alienae nequitiae: nec se putet impune peccare, si plurimorum acquiescit voluntati; unde: Non solum autem qui ea faciunt, sed qui consentiunt facienti (Rom. I.), etc.

VERS. 13.---Noli amare mendacium. Omne mendacium malum; et proximis inferre scandalum perniciosum est. Multo magis ergo amico fraudem moliri, crimen imponere: quoniam testis mendax peribit; unde in Proverbiis: Sicut noxius, qui mittit sagittas in mortem, sic qui fraudulenter nocet amico [Col. 1192C] (Prov. XX).

VERS. 15.---Noli verbosus esse. Quasi. Noli sensum tuum docere, audi sapientiam seniorum. Tutius est enim audire, quam loqui; unde: Sit omnis homo velox ad audiendum, tardus autem ad loquendum, et tardus ad iram (Jac. I).

Non oderis laboriosa opera. Peccanti homini scientia data est, ut labore manuum quaereret sibi victum; unde: In sudore vultus tui vesceris pane (Gen. III), etc.

VERS. 19.---Quoniam vindicta carnis, etc. Quia caro peccatorum, quae luxuria defluit, igne inferni et vermibus cruciabitur, ubi vermis non moritur, et ignis non exstinguitur: in verme putredo gehennae, in igne ardor signatur. Vel vermis, est sera scelerum [Col. 1192D] poenitentia, quae in tormentis conscientiam peccatorum mordere non cessat, ut ignis sit poena extrinsecus saeviens, vermis autem dolor interius accusans.

VERS. 20.---Noli praevaricari in amicum pecuniam. (RAB.) Multi perierunt pro avaritia, etc., usque ad: qui odit munera, vivet (Prov. I).

VERS. 21.---Gratia enim verecundiae. Oculus non vidit, nec auris audivit, nec in cor hominis ascendit, quae praeparavit Deus diligentibus se. Potest per hanc mulierem sapientia intelligi, quae alibi pretiosa margarita dicitur, quam spiritualis negotiator inveniens vendit omnia, et emit eam. Unde: Vive vitam cum muliere quam dilexisti; quasi, sapientiam [Col. 1193A] sequere, et scientiam Scripturarum, et quasi conjugem tibi copula.

VERS. 22.---Non laedas servum. Qualiter servi nutriendi sunt, aperte monstratur, affectu, scilicet, filiorum pro jure naturae; et disciplinandi pro mentis instabilitate; unde in sequentibus, Cibaria et virga et onus asino; panis et disciplina et opus servo.

VERS. 23.---Neque inopem derelinquas illum. Oppressum violentia servitutis. Sive enim servi, sive liberi, omnes in Christo unum sumus (I Cor. XII).

VERS. 26.---Filiae, etc. Sicut bonos servos affectu filiorum habendos, sic ancillas, quasi filias habendas esse docet, sed cum disciplina: unde, Lacta filium, et paventem te faciet: lude cum eo, et contristabit te. Non arrideas illi, ne doleas, et in novissimo [Col. 1193B] obstupescant dentes tui (Eccli. XXX).

VERS. 28.---Mulier. Conjugalem commendat pudicitiam, removens omnem detestabilem copulam. Mystice autem admonet ut catholicam fidem in vera religione, quam primum post baptismi perceptionem sortiti sumus, firmiter tenentes, haereticorum perfidiam abjiciamus.

VERS. 32.---Dilige, etc. (RAB.) Timorem Dei et amorem, etc., usque ad quia charitas operit multitudinem peccatorum.

VERS. 35.---Datum brachiorum. Superius pro his quae offeruntur ministris Dei promisit peccatorum purgationem: nunc autem pro eleemosynis veniam et benedictionis gratiam, quia sicut aqua exstinguit ignem, ita eleemosyna exstinguit peccata.

[Col. 1193C] VERS 37.---Et mortuo. Ad eleemosynam pertinet sepultura mortuorum, multo magis ergo consolatio vivorum: unde Paulus docet gaudere cum gaudentibus, flere cum flentibus. Probatio dilectionis exhibitio est operis: unde, Qui habuerit substantiam hujus mundi, et viderit fratrem suum necesse habere, et clauserit viscera sua ab eo, quomodo charitas Dei manet in eo? (I Joan. III.)



CAPUT VIII.

VERS. 1.---Non litiges cum homine potente. (RAB.) Superbo. Unde, Non respondeas stulto juxta stultitiam suam, ne efficiaris ei similis (Prov. XXVI): quia inter superbos semper jurgia sunt, servum autem Domini non oportet litigare.

[Col. 1193D] VERS. 2.---Locuplete. Qui avaritiae aestibus anhelat. Inde enim oriuntur invidiae, contentiones, et hujusmodi, Radix enim omnium malorum est cupiditas (I Tim. VI).

VERS. 13.---Non incendas carbones. (ID.) Unde Apostolus: Si praeoccupatus fuerit homo in aliquo delicto, vos qui spirituales estis, instruite hujusmodi in spiritu lenitatis (Gal. VI).

VERS. 15.---Noli foenerari. (RAB.) Unde: Bibe aquam de cisterna tua, et fluenta putei tui habeto solus.

VERS. 17.---Non judices contra judicem. Quasi esto subjectus praepositis et judicibus, qui secundum Deum judicant.



CAPUT IX.
[Col. 1194A]

Non zeles mulierem, etc. (RAB.) Docet pudicitiam, etc., usque ad non consentit haereticae pravitati.

VERS. 3.---Mulierem multivolam. Haereticorum Synagogam, quae per diversos errores volitat.

VERS. 4.---Cum saltatrice ne assiduus sis. Haereticorum turba, quae per diversos errores dissilit, ut quem eloquentiae suae amatorem conspexerit ad se trahat quasi meretrix; unde: Irretivit eum multis sermonibus, et blanditiis labiorum traxit eum (Prov. VII), etc.

VERS. 5.---Virginem ne conspicias. Averte oculos tuos, ne videant vanitatem: ne libeat videre quae non licet concupiscere. Mystice autem non debemus decorem eloquentiae haereticae amare, nec simulatas [Col. 1194B] virtutes attendere.

VERS. 7.---In vicis civitatis, etc. Idem sub alia figura. Vici enim civitatis, haereticorum conventicula sunt: quae se a civitate separant, de qua dicitur: Gloriosa dicta sunt de te, civitas Dei (Psal. LXXXVI).

VERS. 14.---Ne derelinquas amicum. Major est fiducia ex parte rei cognitae, quam ignotae. Doctrinam quoque sanctorum Patrum non debemus declinare et novellos doctores audire.

VERS. 15.---Vinum novum, etc. Novus doctor studere debet, ut sanam doctrinam et operationem firmiter percipiat: et postea sibi et aliis proficiat.

VERS. 25.---Linguosus. Haereticus, qui semper contentiosus, et ideo odibilis Deo et hominibus.



CAPUT X.
[Col. 1194C]

VERS. 1.---Judex sapiens, etc. (RAB.) Factus est principatus super humerum ejus. Unde: Vae terrae cujus rex puer est (Isa. IX), diabolus, scilicet qui semper diligit novitates, et principes cujus primo mane comedunt, id est, ante diem mortis, dicentes: Manducemus et bibamus, cras enim moriemur (Isa. XXII).

VERS. 5.---Super faciem scribae. (ID.) Lingua mea calamus scribae, velociter scribentis, quia vice sua mittit ad praedicandum.

VERS. 8.---Regnum a gente. (RAB.) Hoc fere omnes etc., usque ad: auferetur a vobis regnum Dei, et dabitur genti facienti fructum ejus (Matth. XXI).

[Col. 1194D] VERS. 9.---Avaro. Post mutationem regni agit de avaritia, pro qua vis regiminis maxime negligitur: Radix enim omnium malorum cupiditas (I Tim. VI). Avaritiam autem superbia comitatur, unde, Praecipe divitibus non altum sapere (Ibid.).

VERS. 12.---Et rex hodie est. Potestas et divitiae non possunt prolongare vitam. Positus est terminus qui praeteriri non potest. Jucunditas carnis convertetur in putredinem et foetores, et tandem in vermes. Mystice autem homo, qui in peccatis vivit et non resipiscit, morietur aeterna morte: et diabolum serpentem antiquum et bestias ejus, id est, daemones non evadet.

VERS. 14.---Initium superbiae. Non est enim major [Col. 1195A] apostasia quam creaturam a Creatore recedere, quae merito ascribitur superbiae. Superbia enim est si creatura velit aequari Creatori. Haec et diabolo et homini fuit initium perditionis: unde, Quoniam initium omnis peccati est superbia. Quamvis alibi dicatur: Radix omnium malorum cupiditas (I Tim. VI). Non est cupiditas sine superbia, nemo enim superbus nisi cupidus et econverso. De superbia nascuntur haereses, schismata, detractiones, invidia, verbositas, jactantia, contentiones et hujusmodi, quae ex cupiditate procedunt. Gulosos vero, intemperantes, ebriosos, fornicarios et hujusmodi cupiditas facit, quae sine superbia esse non possunt. Caveamus ergo cupiditatem et superbiam, non duo mala, sed unum a quo omnia trahunt initium.

[Col. 1195B] VERS. 19.---Terras. (RAB.) Quando Jerusalem per Romanos, etc., usque ad deleta est posteritas eorum, et gloria martyrum exaltata est; unde: Custodit Dominus omnes diligentes se, et omnes peccatores disperdet (Psal. CXLIV).

VERS. 22.---Non est creata. (ID.) Vitia non sunt creata, etc., usque ad surgit iracundia, quam virtutis superat constantia.

VERS. 23.---Semen hominum honorabitur. Doctores sancti in honore sunt apud bonos, maxime qui timent Dominum: unde, Qui bene praesunt presbyteri, duplici honore digni habeantur (I Tim. V), etc.

VERS. 25.---Gloria divitum, etc. Vere gloria est timere Deum. Qui eum timet, justitiam servat in omnibus: unde, Nolite in personarum acceptione Jesu [Col. 1195C] fidem habere (Jacob. II).

VERS. 27.---Magnus est judex. Licet potestas terrena magna sit, timentem Dominum praecellere non valet: timentibus enim Deum, nihil deest, Divites autem eguerunt et esurierunt (Psal. XXXIII), etc.

VERS. 28.---Servo sensato. Hoc ad litteram saepe evenit, ut ignobilis genere nobilitatis scientia et fide, nobilibus praeferatur: unde, Servus sapiens dominabitur filiis stultis (Prov. XVII). Mystice autem servus ecclesiasticus, qui devote servat religionem Christianam, praeponitur Synagogae; unde, Major serviet minori. Et, Jacob dilexi, Esau autem odio habui (Gen. XXV).

VERS. 30.---Melior est. Quasi dicat: Melius est, ut studeas semper in bono opere laborare, unde [Col. 1195D] reddatur tibi merces justitiae, quam ut consumas dies tuos in vanitate, et egeas illo pane, qui de coelo descendit. Qui in timore Dei, et observantia religionis, statuet gloriam suam: unde, Qui gloriatur, in Domino glorietur (II Cor. X).



CAPUT XI.

VERS. 1, 2.---Sapientia humiliati exaltabit caput. Sequitur: Non laudes virum, etc. Quasi: Ne juxta speciem corporis aestimes qualitatem mentis: unde, Non respicias vultum ejus nec altitudinem staturae ejus, quoniam abjeci eum, nec juxta intuitum hominis judico (I Reg. XVI). Homo enim videt ea quae patent. Dominus autem intuetur cor. In honoribus [Col. 1196A] mundanis non est superbiendum, quia transit mundus et concupiscentia ejus.

VERS. 5.---Multi tyranni. (RAB.) Divina dispensatione fit, etc., usque ad benedictionem patriarcharum haereditavit.

VERS. 8.---Priusquam audias. Qui prius respondet quam audiat, id est, qui doctor esse desiderat antequam discat; vel, aliorum causas judicare, priusquam dignoscat: stultum se esse demonstrat.

VERS. 10.---Fili, ne in multis, etc. Quasi diceret: De superfluis ne sis curiosus, et peccantium pravitati non consentias. Non solum enim qui faciunt mala, sed qui consentiunt facientibus digni sunt morte. Fili, ne in multis, etc. Multi sunt actus haereticorum, qui unitatem fidei, et tramitem veritatis [Col. 1196B] non custodiunt, et laborem unum in libris componendis expendunt. Rhetorica et dialectica arte copiosi: nec immunes sunt a dilecto, quia meditatio eorum est in dolo. Unde Ecclesiasticus: Fili, ne facias multos libros, quibus non est finis. Omnes autem libri divinae Scripturae (quia consentiunt) unus liber sunt: unde, In capite libri scriptum est de me (Psal. XXXVI), etc. Fili, ne in multis, terrenis lucris, vel quibuslibet negotiis, quia pluribus intentus minor est ad singula sensus. Suscepta cura regiminis impar invenitur quisque ad singula, dum dividitur ad multa: nec sua damna considerat, dum aliena pertractat.

VERS. 11.---Est homo laborans. Christiana opera designat, in quibus pauperes spiritu abundant omnibus [Col. 1196C] bonis, et egent qui laborant in acquirendis divitiis: unde, Divites eguerunt, et esurierunt, etc.

VERS. 18.---Est qui locupletatur, etc. (RAB.) Thesaurizat, et ignorat, etc., usque ad sed aliis relinquunt qui veritatem et falsitatem dignoscunt.

VERS. 30.---Ante mortem, etc. (ID.) Stultum est laudare, etc., usque ad qui veniunt in vestimentis ovium, intrinsecus autem sunt lupi rapaces.

VERS. 32.---Sicut enim eructant, etc. (RAB.) Similitudinem sagaciorum animalium, etc., usque ad in caveam erroris et laqueum deceptionis praecipitent.



CAPUT XII.

VERS. 3.---Non est enim, etc. Gravissimum peccatum est nolle poenitere, nec peccata eleemosynis [Col. 1196D] redimere, sed peccata peccatis addere: unde, Super tribus sceleribus Damasci, et super quatuor non convertam eam (Amos, I). Dubiam et dolosam doctrinam, quam in expositione divinae Scripturae expendunt.

VERS. 5.---Da bono, etc. Simile in Tobia legitur: Panem tuum et vinum super sepulturam justi constitue, et noli ex eo manducare et bibere cum peccatoribus (Tob. IV). Id est pro eo quod peccatores sunt, noli communicare; sicut qui nutriunt histriones, cum esuriant Christi pauperes. Qui autem dat indigenti peccatori, non quia peccator est sed quia homo est, non peccatorem sed justum nutrit: quia culpam non diligit, sed naturam. Si peccatorem et impium haereticum [Col. 1197A] intelligit dum in errore sunt, non est communicandum cum illis: unde, Nolite sanctum dare canibus (Matth. VII).

VERS. 8.---Non agnoscetur in bonis amicus. Facilius amicus et inimicus in adversitate probantur, quia multi amici mensae, qui non permanent in die necessitatis. Verus igitur erat amicus qui dicebat: Quis infirmatur, et ego non infirmor? (II Cor. XI.)

VERS. 10.---Non credas inimico. Historice de falsis amicis agit, a quibus cavere debemus. Mystice vero haereticos notat, qui non vere sunt amici, quorum doctrina plena est rubigine erroris, et nequitiae: quorum sermo serpit ut cancer, quamvis fideles et catholicos se fingunt. Non ergo eis obsentiamus, nec potestatem tribuamus, quam significat [Col. 1197B] dextera: ne a loco nostro, id est, statu rectae fidei nos dejiciant. Nituntur enim cathedram nostram, id est doctrinam, malitiose subvertere.

Quis medebitur. Haeretico qui officium doctoris gerit, et dicit se medicum animarum: Si enim sal infatuatum fuerit, ad nihilum valet ultra, nisi ut mittatur foras (Matth. V).

VERS. 15.---In labiis suis. His sententiis notat eos, qui in corde loquuntur et insidiantur ut interficiant innocentem: qui cum aliquem deceperint, movent caput, plaudunt manu, et laetantur cum male fecerint.



CAPUT XIII.

VERS. 1.---Qui tetigerit picem inquinabitur. (RAB.) [Col. 1197C] Per similitudinem ostendit, etc., usque ad ne mala quae frequenter aspiciunt, imitari velint.

VERS. 2.---Pondus super se tollet. (ID.) Haec moraliter nos instruunt, ut humilia sequamur, superba fugiamus: Quia Deus superbis resistit, humilibus autem dat gratiam (Jacob. IV). Mystice autem docet, etc., usque ad quia aeterna confusione dignos ostendent, cum in aeternum cruciabuntur.

VERS. 11.---Noli esse, etc. Non virtutem humilitatis abhorret: sed auctoritatem firmam contra expugnatores veritatis docet tenere, quibus fortiter resistendum.

VERS. 12.---Advocatus. Modeste agendum est cum potentibus hujus saeculi, qui frequenter derident innocentium simplicitatem: quibus tamen debitum [Col. 1197D] honorem conferre debemus, sed non contra Deum, vel contra mandata ejus. Unde, Omnes honorate, fraternitatem diligite, Deum timete, regem honorificate (I Petr. II).

VERS. 16.---Cave tibi, et attende. Quasi: nihil tutum apud amatores mundi, qui mutabilia sequuntur et cum illis mutantur. Unde: Stultus ut luna mutatur (Eccle. XXVII). Possunt in his haeretici et falsi Christiani intelligi, quibus non est credendum, quia inconstantes sunt in omnibus viis suis.

VERS. 18.---Omni vita. (RAB.) Caeteris refutatis, etc., usque ad quia prope est Dominus omnibus invocantibus eum in veritate.

VERS. 19.---Omne animal. Ad superiora respicit, [Col. 1198A] ut divitum, scilicet, et potentum societatem declines, et ei conjungaris, qui studio et religione tibi consors est. Haec est enim amicitia firma, quam similitudo virtutum sociat.

Si communicabit. Rapacitas lupi cum agni innocentia non convenit, nec avari rabies cum modestia simplicis. Nulla enim communicatio munditiae cum immunditia: Sicut enim canis revertitur ad vomitum, ita qui iterat stultitiam suam (Prov. VI). Nulla ergo parilitas superbi divitis cum humilitate pauperis Christi.

VERS. 25.---Dives commotus. Quod de divite et paupere increpat, exsequitur: quia multi sunt qui divitis facta et dicta extollunt: pauci qui doctrinam humilium et virtutem intelligunt. Arrogantes inveniunt [Col. 1198B] praedicatores, humiles vero contemptores. Unde: Divitiae addunt amicos plurimos, a paupere vero, et hi, quos habuit, separantur (Prov. XIX).

VERS. 31.---Cor hominis immutat. In judicio vultus, mentis mutatio deprehenditur: unde, Cor gaudens exhilarat faciem, in moerore animi dejicitur spiritus.

VERS. 32.---Vestigium cordis boni. Quia multi simulati et ficti: ideo difficile invenitur in quo cor et facies, id est cogitatio et operatio atque doctrina, in bono conveniant: cum autem hoc invenies, da gloriam Deo, quia hoc ejus donum est.



CAPUT XIV.

VERS. 1.---Beatus vir, etc. (RAB.) Peccando. Hinc [Col. 1198C] Jacobus ait: Qui in verbo non offendit, perfectus est (Jacob. III). Illo, scilicet verbo cujus offensionem humana potest vitare fragilitas.

VERS. 3.---Viro cupido et tenaci. Avaritiae pestem describit quae excruciat avarum ne consequatur laboris sui fructum, Qui thesaurizat et ignorat cui congregabit ea (Psal. XXXVIII).

VERS. 5.---Qui sibi nequam. Haec ad litteram mentem avari et invidi describunt, qui de bonis suis non laetantur. Allegorice vero significant philosophos et haereticos qui sine fide Christi congregant divitias pravi dogmatis, quae nihil proficiunt eis, imo poenam conferunt aeternam.

VERS. 7.---Et si bene. (ID.) Dixerat nihil esse [Col. 1198D] nequius, etc., usque ad nunc vero idem repetit.

VERS. 9.---Insatiabilis oculus. Quia sine fructu bonorum consumit vitam, et sterilem animam gehennae ignibus tradit cruciendam.

VERS. 10.---Oculus malus ad mala. Haereticorum oculus semper malis est intentus, et panem coelestem, id est intellectum divinae sapientiae non meretur, et in Scripturae mensa marcescit indigentia.

VERS. 11.---Fili, si habes. Hortatur ut, contempta mundi luxuria, bonorum operum oblationes Deo offeramus: quia breve est spatium vitae in quo operari possumus: post mortem enim, quae festinat, non est tempus operandi, sed mercedem recipiendi: Unde, Operamini dum dies est: venit enim nox, quando jam non licet operari.

[Col. 1199A] VERS. 18.---Omnis caro. Sicut fenum in terra vel folium in arbore nascitur, crescit, virescit, siccatur et dejicitur, ita caro nostra nascitur ex progenie parentum, crescit infantia et pueritia, florescit in adolescentia, maturescit in juventute, arescit in senectute, dejicitur in morte.

VERS. 22.---Beatus vir, etc. Beati immaculati in via, qui ambulant in lege Domini. Beati qui scrutantur testimonia ejus. (Psal. CXVIII.)

VERS. 25.---Statuet casulam. Id est doctoris officium agens, sanae doctrinae opera justitiae conjunget, ut auditores verbo et exemplo instruat.



CAPUT XV.

VERS. 3.---Aqua sapientiae. (RAB.) gratia Spiritus sancti: unde, Qui biberit aquam quam ego dabo vobis, [Col. 1199B] fiet in eo fons aquae salientis in vitam aeternam (Joan. XIV), id est non cedet persecutioni, vel haereticae pravitati.

VERS. 5.---Et in medio Ecclesiae. Apostolos, praedicatores Evangelii significat, quos Dei sapientia, id est Christus, Ecclesiae praeposuit.

VERS. 7.---Homines stulti, etc. Pagani, et idololatrae et Judaei, qui crucifigunt Filium Dei, sequentes umbram legis, et respuentes veritatem Evangelii: vel haeretici, qui Scripturas pervertunt.

VERS. 8.---Et viri veraces. Omnis qui est ex veritate, audit vocem meam.

VERS. 9.---In ore peccatoris. Haereticorum, qui doctrinam Patrum despiciunt, et simplices decipiunt. Donum largitatis non invidet Deus alicui, qui [Col. 1199C] vult omnes homines salvos fieri.

VERS. 12.---Non dicas. (ID.) Non sunt mala nostra Deo imputanda, cui non sunt necessaria: Deus intentator malorum est (Jacob. I).

VERS. 14.---Constituit hominem ad imaginem et similitudinem suam, et liberum arbitrium dedit ei.

VERS. 16.---Si volueris. Id est si volueris implere opera et mandata Dei, habebis consolationem: si contempseris gehennae ardorem.

VERS. 19.---Quoniam multa sapientia. (ID.) Nullus potest praescientiam Dei, etc., usque ad nihil faciat homo, nisi quod dignum sit conspectui divino.

VERS. 21.---Nemini mandavit. Non est auctor Deus peccandi, nec spatium concedit in quo homo [Col. 1199D] impune peccare possit; semper bona praecipit, et mala interdicit. Solummodo placet ei quod bonum est, infidelitas autem et inutilitas displicet, quoniam justus Deus, et justitias dilexit. (Psal. X.)



CAPUT XVI.

VERS. 5.---Ab uno sensato inhabitabitur patria. (RAB.) Qui secundum sanam regulam Scripturae fide et opere permanet in semita justitiae.

A tribus impiis deseretur. Scilicet qui cogitatione, locutione, opere seipsos sequestrant a societate bonorum.

VERS. 6.---Multa talia vidit oculus. Quanto quis ardentius legem Dei discit, tanto magis illustratur lumine scientiae: unde, Qui habet mandata mea et [Col. 1200A] servat ea, ille est qui me diligit. Qui autem diligit me, diligetur a Patre meo: et ego diligam eum, et manifestabo ei meipsum (Joan. XIV).

VERS. 8.---Non exoraverunt pro peccatis. (RAB.) Antiqui gigantes, desideriis terrenis irretiti, et sarcina peccatorum gravati; vel haeretici, qui confidunt in virtute sua, et in divitiis dialecticae et rhetoricae gloriantur.

VERS. 12.---Misericordia enim et ira cum illo. (RAB.) Divina censura aequalitatem servat, etc., usque ad: Qui sequitur justitiam et misericordiam, inveniet vitam et justitiam et gloriam (Prov. XXI)

VERS. 16.---Non dicas: A Deo abscondar. Reprehendit eos, qui Deum credunt non curare mortalia: unde Eliphaz, Quid enim novit Deus? Et quasi per [Col. 1200B] caliginem judicat. Nubes latibulum ejus, nec nostra considerat (Job. XXII). Hinc Paulus ait, Vivus est sermo Dei et efficax, et penetrabilior omni gladio ancipiti, et pertingens usque ad divisionem animae ac spiritus, compagum quoque ac medullarum, et discretor cogitationum et intentionum cordis (Hebr. IV).

VERS. 18.---Ecce coelum, et coeli coelorum. Quasi: Si majora pro voluntate sua dispensat, et comprehendit: minora eum latere non possunt, ad cujus nutum omnia pavent et contremiscunt; et non est qui possit ejus resistere voluntati.

VERS. 22.---Et opera justitiae. Nemo enuntiare potest altitudinem justitiae ejus, nec sustinere justitiae districtionem. A quibusdam; et interrogatio hominum, etc. Idololatris, haereticis, vel falsis catholicis: unde, [Col. 1200C] Non enim auditores legis justificantur, sed factores (Rom. II).

VERS. 25.---Et dicam in aequitate. (RAB.) Qui intento corde desiderat, etc., usque ad sed statum sanctae Ecclesiae aperte manifestat.

VERS. 26.---Distinxit partes illorum. Singularum gentium originem per diversas partes mundi discrevit, ut quaeque gens parentis sui vocabulo denominata proprias sedes possideret. Mystice autem divina sapientia Ecclesiam instituens, per totius orbis partes dilatavit, et in singulis gentibus collocavit: ut in diversis locis diversa nomina vindicaret sibi, unde Joannes in Apocalypsi: Angelo Smyrnae Ecclesiae scribe (Apoc. II), et Pergami et Thyatirae et caeteris.

VERS. 29.---Non sis incredibilis verbo illius. Dixit [Col. 1200D] superius, quomodo ab initio Deus in scientia et judicio ordinavit opera sua: nunc interposita sententia auditorem hortatur, ne incredibilis verbo illius a statu rectitudinis flectatur, et ad narrationem redit, ostendens quomodo clementia Dei genus humanum reparavit sic: Post haec Deus in terram respexit, etc.

VERS. 31.---Denuntiavit, cogitationis arcana: unde, Intellexisti cogitationes meas de longe (Psal. CXXXVIII). Et, Dominus novit cogitationes hominum (Psal. XCIII).



CAPUT XVII.

VERS. 1.---Deus creavit. (RAB.) Ut sic vivat, sapiat, etc., usque ad ita homo charitatem habeat, ut sit bonus et justus; etc.

[Col. 1201A] VERS. 2.---Et secundum se vestivit, etc. Unde: Induite novum hominem, qui secundum Deum creatus est in justitia et veritatis sanctitate (Ephes. IX).

VERS. 3.---Et dedit illi potestatem. Quia in hoc quoque factus est homo ad imaginem Dei, quo irrationabilibus ratione antecellit, et ea regit et dominatur in eis, et omnium creatorem agnoscit. Sed quia honorem suum non intellexit, comparatus est jumentis insipientibus (Psal. XLVIII).

VERS. 5.---Creavit ex ipso. Sicut de latere Adae dormientis formata est Eva, sic de latere Christi in cruce morientis exivit sanguis et aqua, de quibus formatur Ecclesia.

VERS. 9.---Et legem vitae. Naturalem, quam dedit omni homini, ut subjiceretur suo creatori, et bonorum [Col. 1201B] operum in se honorificentiam custodiret. Vel, legem litterae, quam ad correctionem morum, et reparationem naturalis legis, scribi voluit; hoc enim naturalis lex et litteralis insinuat, ut Deum toto corde, tota anima, tota virtute diligamus: et mandata ejus in Dei et proximi dilectione custodiamus.

VERS. 13---Coram illo. (RAB.) Unde: Novit Dominus viam justorum, et iter impiorum peribit (Psal. I).

VERS. 14.---Rectorem. Angelos, quibus commisit Deus custodiam singularum gentium! Unde, Statuit terminos gentium juxta numerum angelorum Dei. (Deut. XXXII.) Vel, doctores quos ad praedicandum misit.

VERS. 21.---Convertere. Ostensa conditione hominis, quomodo scilicet ad imaginem Dei creatus sit, [Col. 1201C] et caeteris praelatus creaturis: hortatur ut post lapsum peccati revertatur ad factorem suum, relinquens errorem, quo semetipsum decepit; et deprecetur Deum pro offensionibus suis, et tota mente refugiat ad divinam misericordiam, spernens idololatriam, et diabolicae servitutis fallaciam. Discat et mandatorum Dei regulam, ut in sorte sanctitatis, qua electus est, permaneat, et in laudibus Altissimi perseveret.

VERS. 27.---Confiteberis vivens. (RAB.) In praesenti vita, postquam non est tempus operandi, sed praemium recipiendi: Unde, Currite dum lucem habetis, ne tenebrae vos comprehendant (Joan. XII).

VERS. 30.---Quid lucidius sole? (ID.) Ostendit mundi machinam transitoriam esse: nec lux corporalis perpetuo eadem manet; quanto minus vana [Col. 1201D] cogitatio humanae fragilitatis.



CAPUT XVIII.

VERS. 1.---Qui vivit in aeternum. (RAB.) Rerum substantia simul creata est, etc., usque ad magnitudinem virtutis scire vel enarrare: unde, Nemo novit Filium nisi Pater, neque Patrem quis novit nisi Filius, et cui voluerit Filius revelare (Matth. XI).

VERS. 5.---Non est minuere. (ID.) Nihil de Scripturis sanctis est minuendum, nihil addendum: unde, Si quis apposuerit ad haec, apponet super illum Deus plagas scriptas in libro isto (Apoc. XXII), etc.

VERS. 8.---Centum anni. (ID.) Paucitatem dierum nostrorum comparat guttae maris, et calculo [Col. 1202A] arenae: quia ad comparationem aeternae felicitatis nimia est brevitas, et miseria maxima: unde, Homo natus de muliere, brevi vivens tempore, repletur multis miseriis (Job. XIV).

VERS. 12.---Miseratio hominis. Pauci sunt, qui misereantur proximo: cum misericordia Dei redundat per universum mundum, qui solem suum facit oriri super bonos et malos.

VERS. 14.---Excipiens doctrinam. Hortatur eos qui doctrinam Evangelii accipiunt, ut misericordiam proximis impendant: et festinent diem judicii misericordiae operibus praevenire; unde: Beati misericordes, quoniam ipsi misericordiam consequentur (Matth. V).

VERS. 15.---Verbi mali. Lingua eucharis gratiosum [Col. 1202B] hominem facit; unde: Qui moderatur sermones suos doctus et prudens est (Prov. XVII).

VERS. 16.---Nonne ardorem. Segetes defendit ros ab ardore solis: et verbum bonum largientem a nequitia irascentis; unde: Sermo durus suscitat rixas, lenis mitigat suscitatas (Prov. XV).

VERS. 18.---Stultus acriter improperabit. (RAB.) In ore stulti jurgia, etc., usque ad polluunt verbo mendaci.

VERS. 19.---Para justitiam. Ut videas quid in te Deo placeat vel displaceat, et delicta corrigas.

VERS. 20.---Ante judicium. (RAB.) Haec monent ut semper parati simus, nec stulta securitate nobis blandiamur: sed in Dei servitute laboremus usque ad finem vitae.

[Col. 1202C] VERS. 23.---Ante orationem. Cum stabis ad orandum, dimitte si quid habeas adversus aliquem.

VERS. 24.---Memento. Unde: Justus Dominus, et justitias dilexit: aequitatem vidit vultus ejus (Psal. X.).

VERS. 25.---Paupertatis. Futurae post hanc vitam, ut facias amicos qui recipiant te in aeterna tabernacula.

VERS. 26.---Haec omnia. Ver, aestas, autumnus, hiems, dies et nox, nunquam omnia requiescunt; et tamen omnia aeternitati comparata cito transeunt: et omnia coram oculis Domini certo fine clauduntur. Ipse autem semper idem est, et anni ejus non deficient.

VERS. 27.---Homo sapiens. Beatus est homo qui semper est pavidus ut a peccatis suis caveat, et praecepta [Col. 1202D] Domini impleat: Quia initium sapientiae timor Domini. Intellectus bonus omnibus facientibus eum (Psal. CX.).

VERS. 28.---Invenienti. Id est, cum invenerit, et agnitionem ejus perceperit, ipsa dabit confessionem rectae praedicationis, et studium bonae operationis.

VERS. 29.---Sensati. Quasi astuti agnoscunt sapientiam, et sensati in verbis opere demonstrant prudentiam.

VERS. 33.---Ne fueris mediocris. Provocat nos ad opera misericordiae. Si enim pigri fuerimus, non modo deerunt nobis solatia temporalia, imo animae nostrae bona futura: quando temporalis eleemosyna remunerabitur mercede aeterna.



CAPUT XIX.
[Col. 1203A]

VERS. 1.---Operarius ebriosus. (RAB.) Ad superiora respicit ubi ait, Non oblecteris in turbis, quibus scilicet ebrietatis vitium leve esse putatur, cum sit detrimentum bonarum rerum, et multiplicatio scelerum. Modica. Verbum otiosum, risum, comessationes, potationes, et hujusmodi.

VERS. 2.---Et mulieres. (RAB.) Fornicatio, qua derelicta veritate fidei, junguntur daemoniis.

VERS. 3.---Jungit fornicariis. Reprehensibiles ostendit; quia relicta vera sapientia stulti facti sunt, et fornicariis se jungunt.

Qui credit, etc. Levitas animi describitur, quae infirma et mutabilis est: unde, Stultus ut luna mutatur. Qui credit. De charitate dicit Apostolus, Omnia [Col. 1203B] credit, omnia sperat, omnia sustinet (I Cor. XII). Sed ibi perfectio bonae voluntatis, quae semper prompta est ad omne opus bonum. Hic autem Levitas animi describitur, quae statum firmitatis non habet.

VERS. 7.---Ne iteres verbum durum et nequam. (RAB.) Id est, post fletum, etc., usque ad facto ne replices pessimo.

VERS. 8.---Amico et inimico. Hortatur ut cautelam et discretionem habeamus: ne amico et inimico, id est catholico et haeretico nostra pandamus occulta: quia inimicus, licet blandiatur, decipere tentat.

VERS. 10.---Audisti, etc. Non aequaliter stultum et sapientem commovet stultum verbum. Stultus enim perturbat sensum, ut gemitum doloris exprimat per actum nefandum: sed non conturbat ictum quidquid [Col. 1203C] acciderit. Sed cavendum est illi, qui de firmitate cordis confidit, ne memoriam retineat verbi duri.

VERS. 15.---Corripe amicum. Corripere debemus amicos delinquentes cum omni patientia, quia aliquando per ignorantiam, aliquando per negligentiam, aliquando per inobedientiam et contemptum peccant, si forte cum discretione correpti agant poenitentiam, et in futuro habeant diligentiam et cautelam: unde, Instruite hujusmodi in spiritu lenitatis (Gal. VI).

VERS. 16.---Est qui labitur lingua sua. Magna differentia est inter eum, qui peccat per simplicitatem vel ignorantiam, et eum qui peccat per malitiam. Potest enim fieri, ut quis offendat in verbo, quod tamen [Col. 1203D] non putat esse malum; sed magis peccat qui plenus est dolo et nequitia.

VERS. 20.---Minuitur sapientia. Mysteriorum intelligentia, non tamen a mandatorum Dei custodia. Unde sequitur:

VERS. 21.---Melior est, etc. Qui scilicet timore Dei implet quod novit: unde, Qui enim scit voluntatem domini et non facit, vapulabit paucis (Luc. XII): exiguo enim conceditur misericodia.

VERS. 22.---Est solertia certa, etc. Incipit dare differentiam inter sanctos et hypocritas. (RAB.) Sic haeretici et hypocritae ostendunt virtutum speciem, sed veritatem ejus non habent: et ut peccandi locum invenerint, ostendunt quod in corde habebant.

[Col. 1204A] VERS. 26.---Ex visu. (ID.) Exterioribus indiciis cognoscitur affectus animi, unde: Non est arbor bona, quae fructus malos facit (Luc. VI), etc. Et ex abundantia cordis os loquitur (Matth. XII).



CAPUT XX.

VERS. 1.---Quam bonum est. (RAB.) Prohibuit iracundiam in judicio, etc., usque ad et doctrina omnis per patientiam dignoscitur.

VERS. 2.---Concupiscentia. Probat exemplo, quod bonum sit non irasci: quia sicut concupiscentia spadonis maculat virginem, nec generat sobolem: ita violentia iniqui simulat judicium, sed non servat aequitatis modum.

VERS. 5, 6.---Est tacens. Hic laudatur modestus, et [Col. 1204B] culpatur temerarius. Est autem tacens, etc. Exponit quam taciturnitatem laudet. Alii enim tacent, quia nesciunt loqui: alii autem quia sciunt esse tempus tacendi, et tempus loquendi.

VERS. 7.---Homo sapiens, etc. Prudentes moderantur sermones suos, et tempus servant: stultus vero totum spiritum suum profert.

VERS. 12.---Est qui multa, etc. (RAB.) Qui scilicet per confessionem humilitatis ab omni reatu solvitur. Et restituens, etc. Quando in locum vitiorum subrogat multiplicem numerum virtutum: Ut ubi abundavit delictum, superabundet gratia (Rom. V).

VERS. 14.---Oculi enim, etc. Id est, intentio, scilicet variis nequitiis maculata, semper ad nocendum parata. Septenarius enim universitatem significat.

[Col. 1204C] VERS. 16.---Hodie foeneratur, etc. Instabilitatem haereticorum ostendit: quia sensum sui erroris violenter ab auditoribus extorquent, et ideo odibiles sunt Deo et hominibus. Vel, qui de eleemosyna in praesenti retributionem quaerit, odibilem se facit: unde, Voca pauperes et debiles, caecos, claudos, et beatus eris: quia non habent retribuere tibi. Retribuetur autem tibi in resurrectione justorum (Luc. XIV).

VERS. 17.---Fatuo non erit amicus, etc. Quia laboris praemium in vita hac quaerit, vel haereticus qui gloriam humanam appetit.

VERS. 18.---Quoties et quanti, etc. Detestabilis est coetus haereticorum, quia Scripturam Dei pravo sensu interpretantur, et expositionem suam inique [Col. 1204D] praedicant.

VERS. 20.---Lapsus falsae linguae, etc. Sicut in planitie pavimenti, ubi offendicula non sunt, frustra quis cadit: sic haereticorum sensus propria nequitia excaecatus, in semita veritatis quae aperta est, casum invenit.

VERS. 21.---Homo acharis, etc. Sine gratia Spiritus sancti; vel amarus, quia amarum ex noxium sensum ingerit auditoribus.

VERS. 22.---Fatui reprobabitur parabola, etc. (RAB.) Judaei, qui adhuc putant, etc., usque ad haeretici, qui sophisticis argumentis nituntur evertere veritatem Evangelii.

VERS. 23.---Est qui vetatur. Reprehensa falsitate [Col. 1205A] haereticorum, intentionem pravae voluntatis vituperat. Sunt enim, qui cum non possunt actu peccare, nolunt in voluntate quiescere.

VERS. 24.---Est qui perdet animam suam. Quia timens hujus mundi potestatem, non audet profiteri Evangelii veritatem: unde, Qui erubuerit me et meos sermones, hunc erubescet Filius hominis (Luc. IX).

VERS. 25.---Est qui prae confusione, etc. Sunt qui plura promittunt, et pauca reddunt, et eos quibus mentiendo promittunt, inimicos sibi faciunt.

VERS. 27.---Potior fur. Non excusat furem, sed ejus comparatione ingravat mentiendi assiduitatem. Mystice autem fures, sunt Judaei, quibus dicitur, Qui praedicas non furandum, furaris (Rom. II). Haeretici vero mendaces qui pejores sunt, quia post perceptam [Col. 1205B] baptismi gratiam ad vomitum redierunt, et Spiritui gratiae contumeliam fecerunt.

VERS. 29.---Sapiens in verbis, etc. Quia sapientiam mentis demonstrat in bene dictis: unde, Bonus homo de bono thesauro cordis sui profert bonum (Matth. XII).

VERS. 32.---Sapientia absconsa. Nulla est utilitas thesauri, qui absconditus est et non scitur, et sapientiae sine discretione absconsae.



CAPUT XXI.

VERS. 1.---Fili, peccasti, etc. (RAB.) Consilium dat, cum peccamus: Non est enim qui faciat bonum, et non peccet (Eccle. VII), ne iterum peccemus; sed de praeteritis poenitentiam agamus, deprecantes ut nobis dimittantur.

[Col. 1205C] VERS. 2.---Colubri. (ID.) Diaboli qui semper colit umbras peccati, et regnat in filiis tenebrarum.

VERS. 3.---Dentes leonis, etc. Adversarius noster diabolus, tanquam leo rugiens, circuit quaerens quem devoret (I Petr. V).

VERS. 5.---Objurgatio et injuriae, etc. (ID.) Concordia minimae res crescunt, etc., usque ad quia veritatem fidei et unitatem pacis abominatur.

VERS. 6.---Deprecatio pauperis, etc. Quia judicabit Deus impios, qui affligunt sanctos.

VERS. 7.---Correptionem. Id est, judicium sui peccati, quia mentem suam induravit, ne obediret veritati.

VERS. 8.---Notus a longe. Manifestatur praesumptio haeretica in lingua temeraria, quae loquitur adversus [Col. 1205D] Deum iniquitatem.

VERS. 9.---Qui aedificat domum, etc. Haereticum significat, qui Scripturae testimonia a pravo sensu aliena, ad confirmationem sui erroris congregat. Sed vindicta ultionis justae dissolvetur duritia nefandae actionis; vel tropologice: Avarum raptorem, qui ex alienis rebus auget divitias, et vacuus omnibus bonis in die judicii pro iniquitate sua punietur.

VERS. 11.---Via peccantium. Ideo velox malorum interitus, quia via, id est vita illorum plena est doloribus: et duris peccatorum operibus.

VERS. 14.---Non erudietur, etc. (RAB.) His sententiis confundit, etc., usque ad et ipse immiscuit se infinitis quaestionibus.

[Col. 1206A] VERS. 18.---Displicet illi, etc. Unde: Filii hujus saeculi prudentiores filiis lucis in generatione sua sunt (Luc. XVI).

VERS. 22.---Compedes in pedibus, etc. (ID.) Quia gressibus eorum, quibus incedunt, ruina iniquitatis contradicit, actiones eorum damnando reprehendit.

VERS. 23.---Fatuus in risu, etc. Coetus haereticorum plausibili operatione per rhetoricam artem docendo quaerit auditorum favorem. Sancti vero doctores jucunditatem locutione sic intermiscent praedicationi, ut non recedant a tramite veritatis.

VERS. 25.---Pes fatui, etc. Quia haeretici auctorum suorum sectam in domicilio scriptorum suorum latitantem student imitari.

VERS. 26.---Stultus a fenestra. (ID.) Notat haereticorum [Col. 1206B] calliditatem, et catholicorum simplicitatem.

VERS. 30.---Dum maledicit. Non quia maledictum dicit diabolum, sed quia quem maledictum novit, non cessat imitari. Dum enim mavult diabolum imitari, quam Christum, jure damnatur.



CAPUT XXII.

VERS. 1.---In lapide, etc. (RAB.) Quando peccatorum duris Scripturarum sententiis foeditas, etc., usque ad a praedicatoribus improperatur.

VERS. 6.---Musica. Eos notat, qui in Ecclesia plausum populi et favorem quaerunt, nec magis compunctionem lacrymarum excitant.

VERS. 7.---Qui docet fatuum. Testa multo labore confecta fragilitatem suam non evadit. Fatuus quoque quamvis sollicite erudiatur, vix ad perfectionem [Col. 1206C] perducitur.

VERS. 10.---Supra mortuum. (ID.) Altera est mors corporis, etc., usque ad mors enim corporis, finis laboris mundani

VERS. 14.---Cum stulto. (ID.) Docet cum stultis sermonem non esse protrahendum, etc., usque ad: Qui enim dixerit ei ave, communicat ejus operibus malignis (II Joan. I).

VERS. 17.---Super plumbum. Hinc Salomon ait: Grave est saxum et onerosa arena, sed ira stulti utroque gravior (Prov. XXVII). Pejus peccat haereticus quam catholicus, in multitudine multorum malorum; vel philosophus qui humana nititur sapientia; vel gentilis, qui non pervenit ad fidem, et ignoranter peccat: unde, Servus enim qui scit voluntatem [Col. 1206D] domini sui, et non facit: vapulabit multis (Luc. XII). Qui autem nescit, paucis.

VERS. 19.---Loramentum. Ligna justos signant, qui fructum dant in tempore, quorum folia non decidunt: et omnia quae faciunt prosperantur; fundamentum autem aedificii, apostolos vel prophetas, quorum praedicatio Ecclesiam sustinet. Loramentum ergo ligneum colligatum fundamento aedificii non dissolvitur: quia fides passionis Christi in cordibus hominum adjuncta doctrinae apostolorum, indissolubile facit Ecclesiae aedificium.

VERS. 21.---Sicut paleae, etc. Unde: Qui audit verba mea, et non facit ea, similis est viro stulto, qui aedificat domum suam super arenam.

[Col. 1207A] VERS. 23.---Sicut cor. (RAB.) Sicut limpidus paries, etc., usque ad sic cor fatui spernit scelerum recordationem nec poenas timet aeternas.

VERS. 25.---Mittens lapidem. Ostendit quid amicum bonum conservet, vel potius alienet. Mittens lapidem. Sicut lapidis ictu volatus avium dejicitur, ita convicii verbo vis amicitiae dissolvitur.

VERS. 26.---Non desperes. De amicitia ejus, quia agnita correctionis utilitate regreditur ad jus pristinae amicitiae.

VERS. 27.---Effugiet amicus. Non rediturus, nec post reconciliationem; unde: Amico reconciliatione credas in aeternum.

VERS. 29.---In tempore tribulationis. In adversitate magis probatur amicus. Multi enim amici mensae, [Col. 1207B] et non permanent in die necessitatis.

VERS. 30.---Ante ignem, etc. Sicut fumus praecedit ignis incendium, sic dura verba homicidium; unde, Sermo durus suscitat rixas (Prov. XV). Et alibi: Qui irascitur fratri suo, reus erit judicio (Matth. V).

VERS. 31.---Amicum salutare. Multa bona sunt in amicitia vera: congaudet enim verus amicus in bonis tuis, et contristatur in malis.

VERS. 32.---Omnis qui audiet. Id est, qui cognoscit quanta bona sint in amicitia vera, cavebit ne injuria, vel convicio amicum laedat.



CAPUT XXIII.

VERS. 1.---Domine pater. (RAB.) Quasi: Tuo munere [Col. 1207C] defendar a voragine vitiorum.

VERS. 2.---Quis superponet. Desiderat in cogitatu suo flagella disciplinae, et in corde doctrinam sapientiae: ne forte per ignorantiam non agnoscat delictorum pericula, et multiplicentur ei crimina, pro quibus cadat in manus adversariorum.

VERS. 8.---In vanitate. (ID.) Quia illam praeponit amori Dei et desiderio aeternae beatitudinis.

VERS. 9, 10.---Jurationi, etc. Vetat juramentum, ne fiat perjurium; unde: Nolite jurare, neque per coelum neque per terram (Jacob. V).

VERS. 13.---Dupliciter. (ID.) Quia per simulationem celat veritatem, et alios per falsitatem mittit in errorem.

VERS. 15.---Est alia loquela. Blasphemia, quae [Col. 1207D] supradictis pejor est: unde oportet ut non inveniatur in haereditate Jacob, id est, populo Ecclesiae, qui supplantat vitia, et in virtutibus servit Deo.

VERS. 17.---Indisciplinatae. Quasi: Disciplinam ne deseras, et indisciplinato ore sermones tuos ne proferas.

VERS. 22.---Anima callida. (ID.) Haeretici et schismatici ardentem animam habent, etc., usque ad sed virum priorem relinquentes, cum idolis fornicati sunt.

VERS. 26.---Tenebrae circumdant. (ID.) Qui castitatis virtutem perdit, etc., usque ad cum vultus Domini sit super facientes mala.

VERS. 28.---Oculi Domini. Quia illi nihil praeteritum, [Col. 1208A] et nihil futurum est: omnia praesentia sunt.

VERS. 30.---Hic in plateis. Adulter libidinosus, de quo superius dictum est, qui quasi equus et mulus lasciviendo discurrit per latam et spatiosam viam, quae ducit ad mortem.

VERS. 32.---Sic et mulier. Aequaliter et in viro et in femina damnatur adulterium, et germen hujus copulae abominabile est Deo. Mystice autem haereticorum Synagoga, vel anima haeretica pravitate decepta, abominabilis est Deo, quia relinquit virum priorem, qui sibi eam in baptismate copulavit, et ornamento virtutum decoravit.

VERS. 34.---Haec in Ecclesia. Quia ejus perversitas in conventu fidelium, per solertiam doctorum declaratur.

[Col. 1208B] VERS. 35.---Et rami. Quia secta illius fundamentum veritatis non habet, fructum bonorum operum gignere non potest.

VERS. 38.---Longitudo, etc. Quia in aeterna beatitudine in aeternum permanebunt qui sequuntur Deum.



CAPUT XXIV

VERS. 2, 3.---Et in medio populi, etc. (RAB.) Quia in ostensione miraculorum ad laudem Dei provocabat populum. Virtutis illius, etc. Angelorum, religiosorum.

VERS. 5.---Ego ex ore. Quia Verbum consubstantiale, coaeternum. Quia non sum creatura. Dicitur tamen primogenitus omnis creaturae, non tempore, scilicet, sed honore (Exod. IV).

[Col. 1208C] VERS. 6.---Ego feci in coelis. (RAB.) In coelis oritur lumen, nebula tegitur caro, quia sicut claritate sua praecellit obscuritatem nebulae, sic spiritualis creatura corporalem praecellit dignitatem.

VERS. 7.---Thronus meus. (ID.) Humanum corpus nullo pondere peccati praegravatum, sed Dei virtute sublimatum, in quo potentia divinitatis judicia sua exercuit.

VERS. 12.---Creavit me, etc. Secundum humanitatem singulari puritate de Spiritu sancto conceptam, de Virgine editam.

VERS. 13.---In Jacob. Incarnatione Salvatoris specialiter Judaeis uti concessum est, et specialiter ad Judaeos venit. Unde per Jacob figurantur Judaei; [Col. 1208D] per Israel vero, Gentiles.

VERS. 14.---Ab initio. Sacramentum incarnationis ante saecula praescitum et praedestinatum, permanet in saeculum saeculi. Et inhabitationes Ecclesiae, id est ritum verae religionis disposuit.

VERS. 15.---Et sic in Sion. (RAB.) Sion Ecclesia, quae et Jerusalem, quae a primo justo usque ad novissimum aedificatur, et in qua sapientia quotidie fructificat.

VERS. 17.---In Libano. (RAB.) Libanus mons est Phoenicis, etc., usque ad constantiam et actionem eorum exprimens, qui altioribus Ecclesiam ornant virtutibus.

VERS. 18.---Quasi palma. Arbor diuturnus foliis, et suavibus pomis; palma dicta quia victricis manus [Col. 1209A] est ornatus: vel quia in modum humanae palmae ramus expandit, hanc Graeci dicunt, quia Phoenix avis multo tempore vivit. Huic comparatur Ecclesia, quae incurvari ad terrena despiciens, ad, coelestia se sustollit: ut finito agone coelestem palmam suscipiat, et quasi folia diuturna, verba rectae confessionis perpetuo conservat.

VERS. 19.---Quasi oliva. Graece , fructus scilicet: enim arbor dicitur, succus oleum. Est autem arbor pacis insignis: per hanc Ecclesia signatur, quae campos totius mundi decore illustrat, et speciali gratia per unctionem chrismatis sanctificat. Quasi platanus. Platanus ab altitudine dicta, vel quia patula et ampla. Nam Graeci amplum vocant. Nomen ergo, et formam arboris expressit [Col. 1209B] dicens: Quasi platanus dilatata sum in plateis. Est autem tenerrima, et mollis foliis, et vitibus similis, et Christum significat, qui per membra sua in orbe dilatatur mitis et mansuetus.

VERS. 20.---Sicut cinnamomum. Cinnamomum et balsamum aromaticae arbores sunt. Cinnamomum dictum, quia cortex ejus in modum cannae rotundus et gracilis. Gignitur in India et Ethiopia, frutice brevi duorum tantum cubitorum, colore subnigro vel cinereo, tenuissimarum virgarum. Nam quod crassum est despicitur; gracilius vero charius: quod cum frangitur, visibile spiramentum emittit in modum nebulae vel pulveris.

VERS. 21.---Balsamum. (RAB.) Aspaltum dicit Plinius, in eodem curriculo coeli nascitur, etc., [Col. 1209C] usque ad memores Dominicae passionis pro Domino parati sunt pati. Quasi myrrha. Myrrha est in Arabia arbor quinque cubitis alta, spinae similis, quam vocant Graeci, cujus gutta viridis et amara, unde et nomen accepit: quae omnia conveniunt mortificationi carnis, quae amara ad tempus sentitur, sed in spe semper virentis patriae libenter suscipitur. Spinae autem comparatur, quia ut mentem salvet corpus affligit. Gutta sponte manans pretiosior est; elicita corticis vulnere vilior, quia majoris est virtutis corpus sanum (cui arridet copia rerum) mortificare, quam aegrotum, vel paupertate afflictum.

Quasi storax. (ID.) Storax, galbanus, etc., usque ad storax dicta, quia est gutta arboris profluens et congelata, nam Graeci guttam dicunt. [Col. 1209D] Et galbanus. Galbanum (ID.) etc., usque ad ad similitudinem ammoniaci minimeque lignosum. Ungula. Ungula est quae in Exodo onycha dicitur. Graece enim , Latine ungula, quia humano ungui assimilatur. Gutta. (ID.) Gutta quae et ammoniaca dicitur, etc., usque ad quanto virtus virtuti jungitur, tanto incensum sincerius exhibetur. Libanus. Libanus, ut aiunt, arbor est (ID.) etc., usque ad incisis arboribus lacryma fluit, quia compuncta humilium corda puram Deo orationem emittunt. Libanus in Hebraeo candorem significat: in Graeco, . Unde in Canticis, ubi legimus ad collem thuris (Cant. IV.), quidam codices habent ad collem libani. Balsamum non mistum. (ID.) Balsami arbor in Judaea, etc., [Col. 1210A] usque ad et salutis sacramenta profudit. Unde, Et quasi balsamum non mistum odor meus.

VERS. 22.---Terebinthus, etc. (ID.) Arbor est, etc., usque ad et sine macula sunt ante thronum Dei.

VERS. 29.---Qui edunt me, etc. (ID.) Edimus sapientiam, etc., usque ad: Gustate et videte, quoniam suavis est Dominus (Psal. XXXIII), etc.

VERS. 34.---Posuit David. (ID.) Quatuor paradisi flumina, etc., usque ad qui mittit disciplinam sicut lucem, quia praecepta ejus vitam aeternam tribuunt, unde: Docete omnes gentes, baptizantes eos in nomine Patris, et Filii, et Spiritus sancti; docentes servare omnia quaecunque mandavi vobis (Matth. XXVII).

VERS. 35.---Quasi Phison. (ID.) Phison, qui et [Col. 1210B] Ganges, etc., usque ad et fertur sicut Nilus super Orientis terras exundare. Sicut Tigris, etc. (ID.) Tigris fluvius Mesopotamiae, etc., usque ad quia sicut Tigris bestia velociter fertur.

VERS. 36.---Quasi Euphrates. (ID.) Euphrates fluvius Mesopotamiae, etc., usque ad terraque quae ab ipsis ambitur, Mesopotamia dicitur. Quasi Jordanis. Jordanis fluvius Judaeae, a duobus fontibus nominatur: Jor, scilicet et Dan, quibus foederatis colligitur. Oritur sub Libano monte, et dividit Judaeam et Arabiam, et juxta Jericho influit mari Mortuo.

VERS. 37.---Quasi Geon. Geon hic Aethiopiam cingit, sic vocatus quia irrigat terram Aegypti. Ge enim Graece terram significat: qui apud Aegyptios Nilus vocatur propter limum quem trahit, qui fecunditatem [Col. 1210C] efficit, unde et Nilus dictus est.

VERS. 38.---Non investigabit. (RAB.) Christus auctor est sapientiae, etc., usque ad: Nemo novit Filium nisi Pater, nec Patrem quis novit, nisi Filius (Matth. XI), etc.

VERS. 39.---A mari enim. Mare significat profunditatem sapientiae inaestimabilem, et incomprehensibilem esse: quoniam nemo penetrare potest nisi unus et solus Deus Pater et Filius et Spiritus sanctus, qui seipsum vere novit, et consilium suum, et dat tantum nosse creaturae suae, quantum expedit.

VERS. 41.---Quasi trames. (ID.) Quia Deus de Deo, lumen de lumine. Tropice dicitur Pater origo Divinitatis: quia de Patre gignitur Filius et procedit [Col. 1210D] Spiritus sanctus, qui per aquam significatur: unde, Flumina de ventre ejus fluent aquae vivae (Job. VII). Aqua sapientiae salutaris potavit illum (Eccli. XV). Ego quasi fluvius Dorix. Sapientia comparatur fluvio rapidissimo, etc., usque ad unde tertia lingua Graecorum Dorica dicitur.

VERS. 46.---Adhuc doctrinam. (RAB.) Significat hujus operis scriptor librum esse mysticum, et utilem ad legendum. Historice enim moralitatem docet, et allegorice fidei sacramentum.

VERS. 47.---Videte, etc. Ecclesiasticus doctor non solum sibi, sed et aliis scribendo et docendo proficit: unde, Qui docti fuerint, fulgebunt sicut splendor firmamenti, et qui ad justitiam erudiunmultos, [Col. 1211A] quasi stellae in perpetuas aeternitates (Dan. XII).



CAPUT XXV.

VERS. 2.---Vir et mulier. (RAB.) Unde Paulus, Viri, diligite uxores vestras, sicut et Christus Ecclesiam (Eph. V). Possumus in viro spiritum, in muliere animam accipere, qui si in timore et dilectione Dei consenserint, quidquid petierint fiet eis, unde: Si duo consenserint ex vobis, fiet illis (Matth. XVIII).

VERS. 3.---Tres species. (ID.) Possunt haec ad diabolum transferri, etc., usque ad quia Conditori suo subjici noluit.

VERS. 5.---Quae in juventute. Qui in juventute non discit sapientiam, in senectute fructum ejus non habet. Unde, Egestatem operata est manus remissa, [Col. 1211B] manus autem fortium divitias parat (Prov. X). Qui autem meditatur in lege Domini, dabit fructum in tempore suo (Psal. I).

VERS. 6.---Quam speciosum. (ID.) Canum caput decet, etc., usque ad non licet eis ignorare legis scientiam et sapientiam.

VERS. 9.---Novem insuspicabilia, etc. Corde creditur ad justitiam, ore autem confessio fit ad salutem (Rom. X). Novem ergo sunt insuspicabilia, id est ab omni suspicione falsitatis aliena, quae parit homini fides recta.

VERS. 13.---Sapientiam. Quae est malum cavere. Unde, Et ecce timor Domini ipse est sapientia, et recedere a malo intelligentiam (Job. XXVIII). Hinc est quod unum speciebus virtutum superadditur.

[Col. 1211C] VERS. 16.---Timor Dei. (RAB.) Quia sicut novenarius imperfectus est, etc., usque ad sed ne te deserat praesentia Dei, quam amplecteris, et in aeternum frui desideras.

VERS. 17.---Omnis plaga. Non est major gratia quam vera laetitia mentis, nec major plaga quam tristitia fraudulenti cordis in idololatria vel in haeresi, quia in ejus nequitia omnis malitia est.

VERS. 18.---Et omnem plagam. Videt plagam cordis qui intelligit injuriam suae pravitatis, sed non videt, qui per poenitentiam non corrigit.

VERS. 22.---Non est caput, etc. (RAB.) Nequitia haereticorum comparata, etc., usque ad ideo ejus cohabitatio omnibus noxia est.

VERS. 26.---Brevis omnis malitia. Parva est omnis [Col. 1211D] malitia ad comparationem idololatriae et pravitatis haereticae, quia peccant, non per fragilitatem carnis, sed per superbiam mentis.

VERS. 30.---Mulier si primatum habeat. Historice ostendit, quam noxius sit primatus mulieris, etc., usque ad contraria erit viro, id est doctori catholico perversa sentiendo et prava docendo.



CAPUT XXVI.

VERS. 1.---Mulieris bonae. (RAB.) Sicut prius mulierem nequam vituperavit, etc., usque ad et in futuro gaudebit de perceptione praemiorum.

VERS. 4.---Divitis autem. Dives vel pauper ad gratiam Christi devota mente perveniens, jucunditate [Col. 1212A] visionis Dei perpetuo fruetur, quia non est personarum acceptor Deus.

VERS. 5.---Tribus. His similitudinibus vocat eos, qui ab unitate verae religionis separati sunt, id est, Judaeos, paganos, haereticos, et falsos Christianos.

VERS. 6.---Delaturam civitatis. Insipientia stultorum. Sicut enim bruta animalia nesciunt discernere inter amicum et inimicum, et inter bonum et malum; ita insipientes ignorant distantiam catholicae doctrinae et haereticae, sed veris et falsis doctoribus obediunt aeque. Contra quos dicitur alibi, Statim eam sequitur quasi bos ad victimam, et quasi agnus lasciviens, et ignorat quod ad victimam pertrahatur (Prov. VII). Sed haereticorum astutia non aperta fronte, sed dolose incautos decipit.

[Col. 1212B] VERS. 11.---Mulier ebriosa. Habitum meretricis describit, quae motu corporis et motu oculorum ostentat libidinem. Mystice autem haereticum significat, qui in superbia sensus et facundia verborum fornicationem suam jactat, ut novitatum amatores facilius attrahat prurientes auribus, qui a veritate auditum avertunt et ad fabulas convertuntur.

VERS. 12.---Fornicatio mulieris. (RAB.) Per haec tria curiositatem humanae mentis ostendit, etc., usque ad per superbiam vitae, cum adderet, Eritis sicut dii (Gen. III).

VERS. 16.---Ossa illius impinguabit. Charitate scilicet, unde: Qui servat mandata mea, ille est qui diligit me, et diligetur a Patre meo, et ego diligam eum (Joan. XIV).

[Col. 1212C] VERS. 18.---Mulier, etc. Quia sapientia Dei animas electorum imbuit, et tribuit eis custodiam oris et efficaciam operis, nec eos a se declinare permittit, quia omnis qui natus est ex Deo, non peccat, fidem, scilicet violando, vel charitatem: Quia semen Dei, id est verbum, quo renatus est, in se habet.

VERS. 23.---Columnae aureae. Doctores sapientia fulgentes, super bases argenteas locantur, cum in sancta Scriptura praedicatione sua insigniuntur.

VERS. 25.---In duobus. (RAB.) Notat sapientia, etc., usque ad vel deserto tramite veritatis sequitur devia erroris.

VERS. 28.---Difficile exuitur. (RAB.) Actus pessimus, non res honesta damnatur. Ille negotiator abominandus, qui per immoderatam ambitionem merces [Col. 1212D] suas plus perjurio onerat quam pretio.



CAPUT XXVII.

VERS. 1.---Propter inopiam, etc., (RAB.) Sicut in medio. Hic comparatione, etc., usque ad et in futuro poena aeterna manet.

VERS. 5.---Sicut in percussura cribri. (ID.) Sicut cribrum, etc., usque ad: Satanas expetivit vos, ut cribraret sicut triticum.

VERS. 7.---Sicut rusticatio de ligno. (ID.) Unaquaeque arbor, etc., usque ad cultura ergo ligni in fructu manifestat qualitatem ejus.

VERS. 8.---Ante sermonem. Quia sermo indicat cogitationem. Quasi dicat: Nemo laudet eum, quem [Col. 1213A] manifestis indiciis non cognovit laude dignum. Potest autem sermo pro bono opere accipi, ut neminem ante probationem bonorum operum laudemus. Unde: Non laudes ante mortem quemquam.

VERS. 13.---In medio. (RAB.) Temperantiam et cautelam loquendi docet, etc., usque ad: Qui autem fecerit et docuerit, hic magnus vocabitur in regno coelorum (Matth. V).

VERS. 15.---Loquela, etc. Quia sicut actio eorum bonis contraria: et loquela ad mala dicendum prona, ad audiendum gravis.

VERS. 17.---Qui denudat. Ostendit in quo maxime laeditur amicitia, in malo, scilicet proditionis, quae fidem, scilicet perdit, nec amicitiae aequitatem custodit, et ideo dissipat charitatem.

[Col. 1213B] VERS. 22.---Quasi caprea. Caprea, capra sylvestris, dicta quasi capiens ardua. Capreae autem ibices vel avices dicuntur, eo quod ad instar avium alta et excelsa teneant: et in sublimibus habitent, ita ut de sublimitate vix humanis obtutibus pateant. Hae si quando adversitatem ferarum, vel hominum praesenserint: de altis cacuminibus sese praecipitantes, suis se cornibus in ramis arborum recipiunt illaesas.

VERS. 24.---Denudare autem, etc. (RAB.) Proditoris inconstantiam morum ostendit, etc., usque ad: Homo apostata, vir inutilis graditur ore perverso, annuit oculis, terit pede, etc. (Prov. VI).

VERS. 30.---Facienti nequissimum consilium. Quia non prospicit quod veniat dies ejus. Aestimat enim [Col. 1213C] haereticus vel schismaticus, quod melior sit ejus secta quam veritas catholica: unde illudit seipsum.



CAPUT XXVIII.

VERS. 8.---Memorare. (RAB.) Qui Deum timet, iram vel furorem compescit, et non obliviscitur testamenti Dei, qui ait: Dimittite et dimittetur vobis (Luc. IX).

VERS. 13.---Certamen. Indiscreta actio: unde, Noli esse nimium justus, neque plus sapias quam necesse est, ne obstupescas. Disciplina ergo immoderata excitat furoris ardorem, et procax loquela effusionem sanguinis.

VERS. 19.---Lingua tertia. Haeretica doctrina, quae nec Veteri nec Novo Testamento concordat, et [Col. 1213D] auditorum corda conturbat, et de gente in gentem pergens, seditionem excitat.

VERS. 21.---Plaga autem. Pejor est interitus animae quam occidunt haeretici, quam quilibet cruciatus corporis.

Beatus qui tectus. Beatus, qui non consentit haereticis, et cujus cor eorum eloquentia non subvertit, quia sicut alienus est ab eorum malitia, ita separatur a poena.

VERS. 28.---Sepi aures. Postquam malum linguae extirpavit, ad doctrinam auditoris se convertit.



CAPUT XXIX.

VERS. 5.---Donec accipiant. (RAB.) Hujusmodi morbum melius curat timor Dei. Qui enim Deum [Col. 1214A] quasi semper praesentem pertimescit, neminem fraudare intendit.

VERS. 10.---Multis, etc. (ID.) Illos notat, qui neminem laedere volunt, sed prae timore periturarum rerum prodesse nolunt. Contra quos dicitur: Nolite thesaurizare vobis thesauros in terra (Matth. VI).

VERS. 12.---Propter mandatum. Omnibus indigentibus misericordia est facienda, nec pro avaritia charitas proximi amittenda.

VERS. 13.---Et non abscondas. Qui enim viderit fratrem suum necesse habere, et clauserit viscera sua ab eo, quomodo charitas Dei manet in eo?

VERS. 16, 17, 18.---Super scutum potentis, etc. Magis valet eleemosyna contra jacula inimici, quam [Col. 1214B] arma terrena: quia haec dubiam, illa certissimam parit victoriam, ut absorbeatur mors in victoria.

VERS. 23.---Qui perdiderit, etc. Id est, qui unitatem fidei, et sinceritatem legis non custodit, sed implicatur erroribus variis.

VERS. 20.---Gratiam fidejussoris, etc. Doctorem scilicet qui pro fide et bonis operibus promittit vitam aeternam. Haec sententia Pelagium reprehendit qui liberum arbitrium gratiae praeponit, cum per solam gratiam liberentur electi.

VERS. 27.---Recupera proximum. Consulit, ut secundum vires proximo praebeas solatium, et sic tibi praevideas, ne in laqueum cadas.

VERS. 28.---Initium vitae, etc. (RAB.) Fragilitatem, et hospitalitatem et honestatem docet, etc., [Col. 1214C] usque ad et Dominus primis parentibus pelliceas tunicas post peccatum fecit.

VERS. 29.---Melior est victus pauperis, etc. Ad litteram. Melius est tenuem victum sub vili tugurio sumere in securitate, quam splendidas epulas cum fatigatione in incertis locis quaerere. (ID.) Allegorice. Melior est victus, etc., usque ad ubi labor et superflua cura.

VERS. 30.---Minimum. (ID.) Sufficiat tibi quod habes, etc., usque ad melius est nomen bonum quam deliciae multae.

VERS. 33.---Transi. Quasi: Qui alieno delectaris hospitio, redi ad propria, et de labore tuo te et alios pasce. Noli de aliena domo pastum tibi superfluum quaerere. Sufficit tibi susceptio proximorum.

[Col. 1214D] VERS. 35.---Improperium. (RAB.) Mystice autem monetur vir ecclesiasticus, etc., usque ad in futuro autem examine aeternum confusionis improperium sustineat.



CAPUT XXX.

VERS. 1.---Qui diligit filium. (RAB.) Patres tam carnales quam spirituales monet, ut filios suos diligenter erudiant, ut honeste vivant, ne lasciviendo per aliorum dogmata discurrant.

VERS. 8.---Equus indomitus. Equus indomitus in praecipitium vadit; filius indisciplinatus in peccatum ruit. Docet ergo spirituales patres, ut filios suos erudiant et corrigant; ne eis immoderate frena [Col. 1215A] relaxent, ne cadant in turpitudinem vitiorum, et ipsi ignominiam sustineant sempiternam.

VERS. 14.---Melior est pauper. Dulcis est somnus operanti, sive multum comedat, sive parum. Saturitas enim divitis non sinit dormire eum.

VERS. 15.---Salus animae. Vera salus animae justitia est, cui aurum et argentum non valent comparari, quia non proderunt divitiae in die ultionis. Justitia autem animam liberabit a morte.

VERS. 18.---Bona abscondita. (RAB.) Contra eos loquitur, qui talentum verbi abscondunt; quorum scientia virtutibus inutilis, sicut epulae mortuis et thesaurus.

VERS. 21.---Sicut spado. Non facit ad complexum virginis, sic adoratio idoli, adorantibus incongrua [Col. 1215B] et inutilis.

VERS. 23.---Jucunditas cordis. Quia nulla virtus sine ea consistit. Major autem horum est charitas (I Cor. XIII).

VERS. 26.---Minuunt dies, etc. Viri sanguinum non dimidiabunt dies suos (Psal. LIV). (ID.) Id est, prosperitatem, quam sibi promittunt, non possunt habere in perpetuum.



CAPUT XXXI.

VERS. 1.---Lignum offensionis. (RAB.) Sicut Adam in ligno vetito, etc., usque ad quae splendore eloquentiae nitet, et curiosos seducit.

VERS. 12.---Supra mensam. (ID.) Ad litteram, continentiam, etc., usque ad sed sanctorum doctorum [Col. 01215C] viam teneamus.

VERS. 13.---Non dicas, etc. (ID.) Quasi diceret: Ne praesumptione aliquid agas, vel antequam discas ad scribendum manum mittas.

VERS. 19.---Utere, etc. Quasi: Sobrietatem dilige, temperanter age, et ne quid nimis, ne in scandalum confusionis incidas. Convenit ergo Christiano ante omnia humilitatem diligere, in lectione Scripturae cautum esse, rectam fidem tenere, modum in scientia servare, et charitatis regulam, ut probatus sit coram Deo et hominibus.

VERS. 22.---Quam sufficiens. Tenuis victus tam animae quam corpori utilis est, superfluus vero e contra. Vinum exiguum. Vinum quoque spirituale [Col. 1215D] sumptum moderate, utile est tam corpori quam animae: immoderate enim insanire facit, et a Deo disjungit, unde anxia cura, et turbatio maxima, et perpetua tortura.

VERS. 24.---Somnus sanitatis. Subtilior est somnus in parvo victu. Mystice autem qui sobrius est in spirituali vino, in contemplatione veritatis quiescit usque in mane resurrectionis.

VERS. 25.---Et vome, etc. Aiunt medici, quod vomitus stomachum purgat: choleram minuit. Mystice autem qui transgreditur mensuram et gravatur carnalibus delictis, per confessionem peccati foeditatem evomat, et per corporis castigationem ad sanitatem redeat.

VERS. 27.---In omnibus operibus. Monet ne tempus [Col. 1216A] perdamus, bene operemur, ut mandata Dei custodientes requiem inveniamus animabus nostris.

VERS. 28.---Splendidum. Ad litteram: ad eleemosynam invitat: Quia qui seminat in benedictionibus, de benedictionibus et metet (II Cor. IX). Mystice autem qui panem verbi fideliter dispensat, et testimonium veritatis non occultat, in praesenti, et in futuro benedicetur.

VERS. 30.---Multos enim, etc. (RAB.) Id est ebrietas multos subvertit, quae sensum minuit, iram excitat, libidinem inflammat, animi secreta revelat.

VERS. 31.---Ignis. Id est sicut ignis ferri duritiam mollit, et candescere facit; sic vinum corda superborum inflammans, ad facinus impellit.

VERS. 32.---Aequa vita. Vinum sobrie potatum [Col. 1216B] vitam aequitatis non tollit; sed sobrietatem, et caetera virtutum ornamenta adducit. Vinum. Patet irritationem, iram, et ruinas multas ebrietate nasci, et amaritudinem animae, et scelerum vulnera multiplicari.



CAPUT XXXII.

VERS. 1.---Rectorem. (RAB.) Qui dignitate praeest, non debet superbire: Qui major est vestrum, fiat sicut minor, etc. (Matth. X).

VERS. 7.---Gemmula carbunculi. (RAB.) Ardentium gemmarum principatum tenet, etc., usque ad et mysteria Dominicae passionis digno veneratur sacramento.

VERS. 14.---Ante grandinem. (ID.) Fulgor coruscationis praeibit pondus grandinis; sic nitor gratiae [Col. 1216C] verecundiam.

VERS. 15.---Hora surgenti. (ID.) Admonet ne simus tristes, etc., usque ad qui per gratiam nos fecit, et bonis [operibus] omnibus replevit.

VERS. 22.---Vir consilii. Quanto quis prudentior, tanto utitur proximorum consilio, ut addat sibi intelligentiam.

VERS. 24.---Fili, sine consilio. Possunt haec de catholico et haeretico accipi. Catholicus enim Deum timens omnia agit doctorum consilio et Scripturarum documento. Haereticus vero propria confidens sapientia, et propriis instat inventionibus: sed cum stultitia ejus apparuerit, per sanctos praedicatores divinis arguetur sententiis



CAPUT XXXIII.
[Col. 1216D]

VERS. 5.---Praecordia fatui. (RAB.) Sicut rota carri et axis, etc., usque ad: Cor stultorum dissimile erit (Prov. XV).

VERS. 6.---Equus, etc. (ID.) Sicut jumento nulla est ratio, etc., usque ad sed per oris officia aequaliter utrique pandit secreta.

VERS. 7.---Quare dies. (ID.) Quia superius stultum vituperavit, etc., usque ad ut sint in signa et tempora, et dies, et annos.

VERS. 8.---Facto sole. (ID.) Praecepit Deus in lege, etc., usque ad et maxime placere quod ordine et ratione fit.

VERS. 10.---Ex ipsis exaltavit. (ID.) Id est, sua [Col. 1217A] discretione illos distinxit, quos pro benefactis remuneravit, et quibus pro malefactis dignam mercedem retribuit. Et omnes homines. Post dispositionem siderum, etc., usque ad impios vero aeterna maledictione damnavit.

VERS. 13.---Quasi lutum, etc. (RAB.) In manu sua habet conditor massam humani generis, etc., usque ad et quem debeat indurare secundum justitiam.

VERS. 15.---Contra malum. Investigator operum Dei invenit in ipsis quamdam contrarietatem, sed mirabiliter a Deo ordinatam. Non est ergo mali conditor Deus, qui fecit omnia bona valde; nec mortem fecit, nec laetatur in perditione mortuorum, sed universitatis est mirabilis ordinator. Naturae ergo bonae sunt, et a Deo sunt: vitia vero non ex Deo.

[Col. 1217B] VERS. 18.---Respicite. Omnes communiter admonet, ut juris sui rationem non omittant, quia non aliter potest habere pacem et quietem. Qui enim primatus sui auctoritatem perdit, in despectionem et angustiam se mittit: qui autem locum suum sapienter custodit, se et suos ad profectum virtutis dirigit.

VERS. 19.---Audite. Ad litteram patres docet, ut filios regant, et cum disciplina nutriant, donec veniant ad aetatem perfectam, ut digni haeredes patrum suorum possint esse. Spiritualiter vero instruit rectores Ecclesiae, ut dignitatem suam usque ad finem teneant et discipulos suos bene nutritos haeredes sui laboris relinquant. Tenere debent rectores exterius quod pro aliorum utilitate suscipiunt.

VERS. 25.---Cibaria et virga, etc. (RAB.) Necesse [Col. 1217C] est ut iniqui servi, etc., usque ad ut habeant, scilicet victum et vestitum, non vagandi otium.

VERS. 31.---Si est tibi fidelis, etc. (ID.) Boni servi legem tradidit, etc., usque ad non est enim homo persequendus, sed vitia.



CAPUT XXXIV.

VERS. 2.---Quasi qui apprehendit. (RAB.) Significat somnia fallacia, etc., usque ad ut sciant quid a bono spiritu percipiant, vel quid ab illusione patiantur.

VERS. 8.---Sine mendacio. Abjectis somniis hortatur credendum esse doctrinae sapientiae, quae in ore fidelis viri complantata sine mendacio consummat verbum.

[Col. 1217D] VERS. 9.---Enarrabit intellectum. Aliis instruendis: unde, Benedictus Deus, qui consolatur nos in omni tribulatione nostra, ut possimus consolari eos qui in omni pressura sunt (II Cor. XII).

VERS. 10, 11.---Qui autem in multis, etc. Mutabilis, scilicet mente, instabilis est actione. Vel, qui fidei unitate perdita multiplices sequitur haereticorum sectas, multis impietatibus servit.

VERS. 12.---Plurimas verborum (RAB.) Scripturam significat; qui intente Scripturam meditatur, et humiliter Dominum deprecatur, et rerum et verborum scientiam adipiscitur.

VERS. 23.---Dona iniquorum. Valde detestabile est sacrificium, quod orbati patris dolori comparatur. [Col. 1218A] Quidam pensant quanta tribuunt, et non quanta rapiunt. Et congregant mercedes, et mittunt eas in saccum pertusum. In sacco pertuso videtur, quando pecunia mittitur, sed non quando amittitur. Qui ergo quanta largiuntur aspiciunt, sed non quanta rapiunt, in sacculo pertuso mercedes mittunt, quia eas in spem fiduciae suae intuentes congerunt, sed non se intuentes perdunt.

VERS. 26.---Qui aufert. (RAB.) In sudore vultus sui pauper acquirit panem. Qui hunc violenter tollit, quasi qui occidit proximum suum.

VERS. 28.---Unus aedificans. Hoc est quod supra dixit, sacrificium de rapina non esse acceptabile. Qui offert de rapina, videtur sibi aedificium virtutum praeparere, non crimen avaritiae attendit et rapinae.

[Col. 1218B] VERS. 30.---Qui baptizatur. (ID.) Lavamini, etc., usque ad et rursum flenda committunt.



CAPUT XXXV.

VERS. 1.---Qui conservat. (RAB.) Bene orat, etc., usque ad quia bene operando servat justitiam.

VERS. 3.---Propitiationum. Inter litare et sacrificare hoc distat. Nam sacrificat qui sacrificium facit. Litat qui sacrificium facit, et quod sacrificio petiit, impetrat.

VERS. 4.---Retribuet, etc. Utrumque, scilicet gratum Deo, et quod in altari in commemorationem Jesu Christi offertur, et quod per charitatem proximo tribuitur.

VERS. 10.---Bono animo. (ID.) Quidquid bono [Col. 1218C] animo non datur, apud Deum gratiam non meretur. Homo enim videt in facie, Deus autem in corde. Et non minuas, etc. Mystice. Primitiae frugum, etc., usque ad a quo et boni operis initium et perfectio donatur.

VERS. 13.---Septies tantum. Perfectam, scilicet remunerationem. Septenarius enim, etc., usque ad sed etiam quatuor principalium virtutum operationem praebet.

VERS. 14.---Noli offerre munera, etc. Apud Deum non est quantitas muneris; nec persona potentis aspicitur: sed dilectio et humilitas cordis. Ideo non debet offerri sacrificium de iniquitate, sed de justo labore.

VERS. 21.---Et donec propinquet, etc. Ad superiora [Col. 1218D] respicit, affirmans, quia Dominus orationem humilium misericorditer exaudit, qui non cessant, donec consolationem accipiant.



CAPUT XXXVI.

VERS. 1.---Miserere nostri. (RAB.) Ex persona fidelium dirigit orationem ad Deum, ut illos defendat et inimicos deprimat, ut digne correcti Deum iterum agnoscant, et idola deserant.

VERS. 7.---Glorifica manum, etc. (ID.) Optat, ut divina majestas per manum et dextrum brachium, id est, per Christum, per quem antiqua miracula facta sunt, innovet tempore gratiae, ut veteris legis et novae idem intelligatur esse Deus.

[Col. 1219A] VERS. 15.---Extolle adversarium, etc. (RAB.) Significat per adventum Christi, etc., usque ad pro statu Ecclesiae et fidelium salute.

VERS. 16.---Sion, etc. Notitia Scripturae, in qua praedicatur inenarrabilis virtus Dei.

VERS. 17.---Et suscita, etc., Omnes prophetae incarnationi Christi dant testimonium, quod Deus homo factus Ecclesiam sibi desponsaret.

VERS. 19.---Secundum benedictionem, etc. (ID.) Ordinem scilicet, et ritum sacerdotii, etc., usque ad quod Aaron figuravit in temporalibus sacrificiis, hoc impleat in spiritualibus Evangelii.

VERS. 20.---Omnem escam. (ID.) Postquam praedixit vocationem gentium, etc., usque ad sic veracem doctrinam discernamus, et fallacem.

[Col. 1219B] VERS. 24.---Species mulieris. Christi gratia, quae per praedicationem animas curat, et carnis concupiscentiam mitigat. Haec in Ecclesia abundat, cujus desiderium est super omnem concupiscentiam hominis, quia in ea decor virtutum et pulchritudo doctrinae. Super omnem. Nulla concupiscentia hominis huic desiderio potest comparari: quia, Fallax gratia et vana est pulchritudo; mulier timens Deum ipsa laudabitur (Prov. XXXI).

VERS. 25.---Non est vir. Christus qui excedit humanam naturam. Unde, Speciosus forma prae filiis hominum (Psal. XLIV). Hic enim peccatum non fecit, nec est inventus dolus in ore ejus.

VERS. 26.---Adjutorium. Adjutorium Ecclesiae est secundum dispensationem Christi. Unde, Justum adjutorium [Col. 1219C] meum a Domino (Psal. VII), etc. Ipse est infinitatis ejus columna, et laboris requies.

VERS. 28.---Qui non habet nidum. Id est, Ecclesiam, ubi electorum animae filios bonorum operum nutriunt. Unde, Invenit sibi passer domum, et turtur nidum, ubi reponat pullos suos. (Psal. LXXXIII).



CAPUT XXXVII.

VERS. 1.---Omnis amicus. (RAB.) Superius diligentius expressit verum amicum et falsum, dicens: Et non permanebit in die tribulationis.

VERS. 2.---Sodalis autem. Verus amicus toto animo diligit, et opere proficit. Unde, Non diligamus verbo neque lingua, sed opere et veritate (I Joan. III).

VERS. 3.---O Praesumptio. Detestatur hypocrisim, [Col. 1219D] cum malus se bonum esse simulat cooperiendo aridam malitiam, in qua scilicet non est pinguedo charitatis vel misericordiae.

VERS. 5.---Causa ventris. Pro gula, non pro amicitia. Possuntt in falsis amicis haeretici intelligi, qui omnia recte faciunt, quasi animarum consultores, cum sint proditores. Unde, Attendite a falsis prophetis qui (Matth. VII), etc. Cum socero. Socer, qui a parte feminea est cognatus, muliebrem et mutabilem ostendit animum, similiter et zelus qui praecipue est animarum.

VERS. 8.---Omnis consiliarius. Adhuc docet cautelam omnem habendam in suscipiendis amicis et consiliariis. Multi enim se amicos et consiliarios fingunt, [Col. 1220A] et insidias tendunt. Unde Jeremias, Unusquisque se a proximo suo custodiat (Jer. IX).

VERS. 14.---Non attendite. (RAB.) Diversas species consiliantium enumeravit, in quibus plures personas notavit, quae a veritate discordant. Unde praecepit cum talibus non esse consiliandum, quorum consilium periclitatur. Praevidenda est ergo consiliarii prudentia, fides, voluntas, et religio.

VERS. 18.---Anima sancti viri. Consiliariorum, diversitate ostensa, adjungit, quantum humanae sapientiae sanctorum excellat scientia a Spiritu sancto infusa.

VERS. 22.---Vir peritus. Quia de lingua praedixerat: de bonis malisque doctoribus continuat.

VERS. 28.---Vita viri. (ID.) Praesens vita hominum [Col. 1220B] in incerto non est apud eum. Unde, Breves dies hominis sunt, numerus mensium apud te est (Job. XIV).

VERS. 32.---Noli avidus. Juxta historiam, parcimoniam laudat, crapulam vituperat, quae ad infirmitatem perducit devorantem. Mystice vero admonet, ut in temporalibus simus temperantes. Unde, Mel invenisti, comede quod sufficit tibi (Prov. XXV), etc. Et alibi: Non plus sapere quam oportet (Rom. XII).



CAPUT XXXVIII.

VERS. 1.---Honora medicum. (RAB.) Discretos vult nos esse, etc., usque ad utrique ergo honorandi, sed spirituales praeferendi.

VERS. 5.---Nonne a ligno. Antiquam tangit historiam [Col. 1220C] quia in deserto Sur invenerunt filii Israel aquam amaram, sed Deus ostendit Moysi lignum, quod immissum aquam indulcavit; ubi juxta historiam demonstratur ligni medicina indulcari aquas Mystice autem aqua amara significat legem, cui si confessio crucis et sacramentum jungatur, potabilis efficitur.

VERS. 7.---In his curans. (ID.) Contra diversas infirmitates, diversa opponunt medici, cibos scilicet et potus, emplastra, et unguenta: ut morbis conveniant medicamenta. Similiter faciunt medici spirituales.

VERS. 10.---Averte. Simile est illud: Declina a malo, et fac bonum. Et ab omni, etc., et non tantum corpus, sed ut sis innocens manibus et mundo corde.

[Col. 1220D] VERS. 11.---Da suavitatem. Panis et vini sacrificium in memoriam Dominicae passionis oblatum, praecipue curat vulnera animarum nec solum vivis, sed et mortuis valde necessarium est.

VERS. 15.---Incidet in manus medici. (ID.) Aegritudinis et molestiae, etc., usque ad et instanter Dominum deprecantur ut dirigat opera eorum, et refrigerium praestet infirmantibus.

VERS. 16.---Fili, etc. Quia de infirmitatibus, et medicorum curationibus disputavit, de mortuorum exsequiis adjungit.

VERS. 21.---Memento novissimorum. (ID.) Ad monitio bonorum patrum ut filii praeparent sibi viaticum bonorum operum.

[Col. 1221A] VERS. 22.---Neque enim est conversio. Quasi diceret: Ergo cautus esto in omnibus, ne forte in obitu proximi plus aequo doleas.

VERS. 24.---In requie. Quasi: Morituri memoriam continuo conserva, et confide, et spe conforta, ne in ultimo articulo deficiat.

VERS. 26.---Qui tenet aratrum. Praedicatores sanctos significat, qui omni tempore docendo, exhortando, auditores suos instruunt ut interioris hominis virtutem eliciant, et animam humanam ad imaginem Dei reforment. Unde, Ut sapiens architectus fundamentum posui (I Cor. III). Et alibi: Filioli mei quos iterum parturio, donec formetur in vobis Christus (Gal. IV). Quot species virtutum sunt, tot operationes et documenta mentibus electorum doctrina [Col. 1221B] imprimunt.

VERS. 28.---Sic omnis faber, etc. Ordo praedicatorum, qui per diversa officia ministerium suum agunt, doctrinam secundum auditores temperant: qui fragiles et infirmos verbis et exemplo formant, ut vasa in honorem faciant.

Cor suum dabit. Cum praesentis vitae volubilem conversationem per vestigia bonorum operum subjectis ostendit immutabilem.

VERS. 33.---In brachio suo. (RAB.) Quia multis exemplis, etc., usque ad ut in fornace cordis operationem discipulorum igne solidet charitatis.



CAPUT XXXIX

VERS. 15.---Si permanserit. (RAB.) Christi, cujus [Col. 1221C] sunt membra, a suo habent omnia: qui est virtus et sapientia Patris.

VERS. 17.---Obaudite me. (ID.) Intelligite doctrinam meam, mentes electorum per baptismum generatae, et fructum martyrii facite in decursu mortalis vitae.

VERS. 20.---Et citharis. (ID.) Unde: Confitemini Domini in cithara (Psal. XXXII). Cithara est ligni ventris in imo concavitas, etc., usque ad quae secundum formam psalterii de superius ad nos conveniunt.

VERS. 22.---In verbo ejus. (ID.) Quando congregavit aquas, etc., usque ad vel aqua persecutionis, Dei dispensatione restringitur.

VERS. 24.---Opera omnis carnis. Praesentia Dei antecedit omnia, et quidquid fit temporaliter ei sine [Col. 1221D] tempore praesens est. Nihil ergo novum, neque mutabile est in conspectu ejus (Act. I).

VERS. 26.---Non est dicere, etc. Prohibet nos esse curiosos, et perscrutari quae scire non convenit. Omnia enim in tempore suo manifestabuntur, cum illuminabit Dominus abscondita tenebrarum, et manifestabit consilia cordium.

VERS. 27.---Benedictio, etc. Sicut post diluvii effusionem aquae redibant, ut appareret arida et germinaret; sic post exstinctionem impiorum, datur electis facultas fructificandi.

VERS. 31.---Initium necessariae. Ante diluvium, fructu terrae naturali cibo nutriebantur homines, nedum erant concessae carnes.

[Col. 1222A] VERS. 35.---Ignis, grando. (RAB.) Omnia homini ante peccatum obediebant; post peccatum vero pugnat contra eum orbis terrarum. Inde fames et mors, et mille pericula mortis, bestiae quoque contra cum saeviunt, et rhomphaea coelestis vindictae.

VERS. 37.---In mandatis. Quia juxta supernam sententiam, in tempore opportuno digna ultio peccatores vastabit.

VERS. 38.---Propterea ab initio, confirmatus sum. Ad superiora respicit, ubi ait: Non est dicere, etc. Videt enim incomprehensibilia Dei judicia, et investigabiles vias, nec audet inde aliquid temere loqui vel scribere: sed temperate de his disputans, non causam, sed modum divino consilio manifestum dimisit.

VERS. 40.---Non est dicere. Utile dat consilium, [Col. 1222B] ut opera ei non incaute discutiamus, sed Creatorem in omnibus laudemus et benedicamus.

VERS. 41.---Et nunc in omni tempore suo. Quasi dicat: Ne dicas priora tempora meliora fuere quam nunc sunt. Virtutes faciunt dies bonos, vitia malos.



CAPUT XL.

VERS. 2.---Cogitationes. (RAB.) Enumerat mala quae homo pro peccatis sustinet.

VERS. 6.---Modicum. Quia caro mortua et insensibilis ad tempus requiescere videtur, anima jam sentit dolorem, et post resurrectionem cum corpore suo in poenis vivet aeternis.

VERS. 7.---Conturbatus est. (ID.) Ideo mali cruciabuntur in poena, etc., usque ad nobilium scilicet [Col. 1222C] et ignobilium.

VERS. 10.---Et propter illos factus est cataclysmus. Peccanti homini multiplex poena deputata est, ut correctus poeniteat, et deinceps caveat; sed quia negligit, et in poenis proficit, inducit Deus diluvium orbi, ut hominem deleret quem creavit. Ad comparationem vero futurae poenae nihil est quod homo patitur in praesenti.

VERS. 11.---Et aquae omnes. (ID.) Opera scilicet peccatorum supernae mercedis fructum non acquirunt, sed poenarum interitum.

VERS. 13.---Substantiae injustorum. Inchoant germinare, sed fluctuant in tentatione, et subito arescunt ad primum persecutionis aestum.

VERS. 15.---Nepotes impiorum non multi. Saepe [Col. 1222D] videmus progeniem impiorum cito deficere, maxime cum filii imitantur iniquitatem patrum.

VERS. 18.---Vita sibi sufficientis. Dulcis est somnus operanti, sive parum, sive multum comedat. Invenies thesaurum. Vere enim Christianum se esse probat, qui Christi mandata credit et facit.

VERS. 20.---Vinum et musica laetificant cor. Haec naturaliter mulcent et exhilarant animam, sed dilectio sapientiae et lingua suaviter docens multo plus confortat intellectum.

VERS. 22.---Gratiam et speciem desiderabit oculus. Ornatum scilicet templi et culturae diversitatem, quae prior populus sub lege habuit, praedicatio Evangelii in orbe seminata, bonorum operum virore excellit

[Col. 1223A] VERS. 26.---Facultates et virtutes. (RAB.) Divitiae datae in Domino, etc., usque ad et haec et omnes facultates mundi.

VERS. 30.---Vir respiciens. Stultum est enim otiari, et de alieno labore mercedem quaerere. Percipiet enim unusquisque secundum opera sua.

VERS. 32.---In ore imprudentis conculcabitur inopia, etc. Cui placet otiose torpere, nec proximis docendo prodesse, tandem doloribus inferni et sera poenitentia aestuabit.



CAPUT XLI.

VERS. 1.---O mors, etc. (RAB.) Qui prosperitatem mundi et divitias amat, amara est illi mors corporalis, quia futurae vitae gaudia negligit.

[Col. 1223B] VERS. 5.---Hoc judicium. (ID.) Commune est omni carni, nec quisquam evadere potest, etiamsi centum aut mille annos vixerit aut ultra; unde: Quis est homo qui vivet, et non videbit mortem? (Psal. LXXXVIII).

VERS. 8.---Filii abominationum. Abominabiles sunt filii peccatorum, qui scilicet, impios patres imitati sunt.

VERS. 10.---De patre impio. Qui male filios nutrit, vel exemplo perdit, reus est eorum perditionis. Vel, qui mala opera de prava voluntate gignit, damnabitur pro eis

VERS. 13.---In perditionem. Superioribus respondet, in quibus de morte temporali disputavit: quia sicut homo de terra creatus pro peccato originali in [Col. 1223C] terram redit, quamvis in incorruptione surrecturus; sic impii pro peccatis suis maledicti, in aeternam perditionem cum corpore et anima ibunt.

VERS. 15.---Curam habe de bono nomine, etc. Ut bene et religiose vivas. Sic autem acquiritur bonum nomen.

VERS. 18.---Melior est homo qui abscondit stultitiam suam, etc. Qui abscondet frumentum, maledicetur in populis, benedictio autem super caput vendentium.

VERS. 19.---Verumtamen revertimini in his quae procedunt. Quia bonum nomen et bonam et vitam utilem esse praedixit, et occultantes scientiam reprehendit, suadet ut revertantur ad studium docendi, quia non est bonum irreverentem et inobedientem [Col. 1223D] esse suo doctori.

VERS. 20.---Non est bonum omnem irreverentiam observare. Juxta litteram, nos instruit ut a vitiis caveamus, et virtutibus operam demus, et ne spretis melioribus, eligamus pejora, quae sequitur confusio sempiterna.

VERS. 26.---Non avertas faciem tuam a proximo tuo, etc. (RAB.) Cum angeli colligent de Ecclesia omnia scandala, etc., usque ad et fornicationibus haereticorum se miscuit.

VERS. 27.---Ne respicias mulierem alieni viri, etc. Cupiditatem carnalem quae debet subesse spiritui, hanc non debemus scrutari et suggestionibus ejus subjici.



CAPUT XLII.
[Col. 1224A]

VERS. 1.---Non duplices sermonem, etc. (RAB.) Prohibet de occulto cordis bonum et malum simul dicere; unde: Nunquid fons de eodem foramine emanat dulcem et amaram aquam?

VERS. 4.---De aequalitate staterae, etc. (ID.) Ubique sequenda est aequitas, etc., usque ad subjectos quoque cum discretione disciplinae regamus.

De aequalitate staterae. Quantum hypocrisis et dolus Domino displiceat ostenditur his verbis: Statera dolosa abominatio est apud Deum. Qui aliter causam pauperis quam potentis librat; vel sua errata leviora quam aliorum putat; vel qui imponunt in humeros hominum onera importabilia; vel qui bona in publico, mala in occulto agit, abominabilis est [Col. 1224B] Domino.

VERS. 5.---Et servo pessimo. Significat servum qui verbis non corrigitur, verberibus esse coercendum. Servus quoque vitiorum severa disciplina corrigendus est.

VERS. 7.---Ubi manus multae, etc. Admonet ubi diversae sunt voluntates spirituali lucro inhiantes, caute esse dispensandum. Alii enim tentandi, alii discendi voto quaerunt verbum, sed non omnia omnibus conveniunt.

VERS. 8.---De disciplina. Qui congrua disciplina unumquemque arguit, eruditum se et probabilem doctorem in conspectu sanctorum ostendit. Nec aetas juvenilis in doctore despicienda, quem vita et discretio commendat.

[Col. 1224C] VERS. 9.---Filia patris. (RAB.) Mystice filia patris, etc., usque ad vel transgrediatur legem Dei facta sterilis in omnibus bonis.

Filia patris. Docet, ad litteram, parentes sobolis suae curam gerere, et cum disciplina nutrire, et ne lasciviae et voluptati frena relaxent.

VERS. 11.---Super filiam luxuriosam, etc. Quae diligentem quaerit custodiam. Si enim dimittitur suae voluntati, doctorem confundit et in multitudine populi erubescere facit. Unde, periculose tibi ministrat, cujus vultum frequenter attendis. Nam impudici oculi non norunt animae pulchritudinem considerare, sed corporum.

VERS. 14.---Melior est enim iniquitas viri, etc. (ID.) Mulier aut sexum significat, etc., usque ad [Col. 1224D] quia res confusione dignas gerit.

VERS. 15.---Memor ero igitur operum, etc. (ID.) Hucusque de diversis rebus disputavit, etc., usque ad et postea patrum fortia facta describit.

VERS. 19.---Cognovit enim Dominus, etc. Quia omnes aetates mundi praesentes sunt ei, apud quem nihil praeteritum, nihil futurum est; ipse solus revelat mysteria, qui scit singulorum corda, qui omnes cogitatus et sermones inspicit.

VERS. 21.---Magnalia sapientiae. Quando prophetis scilicet et apostolis sacramentum consilii sui absconditum a saeculis et generationibus fidelibus revelavit. Ipse enim est ante omnes, et post omnes, cui nihil additur, nihil minuitur.

[Col. 1225A] VERS. 23.---Et tanquam scintilla. Tanquam scintillam in opera Dei consideramus, quia vix parvam notitiam inde percipimus.

VERS. 25.---Omnia duplicia, etc. (RAB.) Ita ordinavit Deus omnia, ut quae sibi videntur esse contraria conveniant, ut elementa vel quatuor tempora.



CAPUT XLIII.

VERS. 1.---Altitudinis, etc. (ID.) pulchritudo firmamenti, etc., usque ad nullus corporeis oculis divinitatis splendorem potest sufferre.

VERS. 3.---Fornacem custodiens. Quia superbos, pro cogitatione, locutione, et operatione mala, excruciat aeterna flamma.

VERS. 5.---Et in sermonibus ejus, etc. (ID.) [Col. 1225B] Mysticis verbis superborum ludit intellectum. Festinavit, etc. Cum in praedicatione Evangelii praeparata est via salutis et aditus regni coelestis.

VERS. 6.---Et luna, etc. (ID.) Postquam de sole disputavit, etc., usque ad sed rectius aprili deputatur, quia in ipso vel incipit, vel desinit, vel totus includitur.

VERS. 7.---Luminare quod minuitur, etc. Luna non habet nativum splendorem, sed a sole accipit: sic et Ecclesia a Christo, quae in persecutione videtur minui, sed in parte clarescit; crescit enim mirabiliter in consummatione.

VERS. 9.---Vas castrorum, etc. Quia in ipsa consistit multitudo fidelium, quae in firmamento veritatis et divinae praedicationis per totum orbem gloriose [Col. 1225C] resplendet.

VERS. 10.---Species coeli, etc. Ornatus Ecclesiae, sanctorum plenitudo, quos Deus excelsus ordinavit, ut praedicatione Evangelii illustrarent. Hi in verbis sanctis et in doctrina verae fidei permanentes, exspectant judicium Dei.

VERS. 11.---In verbis. Quia in patientia sua possident animas, praecincti lumbos; et lucernas tenentes in manibus suis, exspectant Dominum suum, quando revertatur a nuptiis.

VERS. 12.---Vide arcum, etc. Scriptum Veteris vel Novi Testamenti. Hic fidelibus suave jugum ostenditur, contumacibus arma terribilia.

VERS. 13.---Gyravit coelum, etc. Quando per virtutem et sapientiam Dei, id est, Christum, Vetus et [Col. 1225D] Novum Testamentum conditum est.

VERS. 16.---Et confracti sunt lapides grandinis. Doctores, qui terram humani cordis irrigant, et tempestatem increpationis in se gerunt, et in tempore effundunt, et confringunt lapides grandinis; increpando, scilicet duritiam pravi cordis lapident vitale gramen.

VERS. 17.---Aspirabit Notus. (RAB.) Qui et Auster, etc., usque ad potentes ad Christiani nominis persecutionem, et aliquando ad poenitentiam.

VERS. 18.---Tempestas. Varia tentamenta per malignos spiritus Deus irrogat, ut fervorem fidei et dilectionem frigescere faciant.

VERS. 21.---Gelu sicut salem, etc. Id est, sterilitatem; [Col. 1226A] ubi enim sal spargitur, sterilitas sequitur: diabolus vero per frigus infidelitatis terrena corda ad bona opera sterilia facit.

VERS. 24.---Medicina, etc. Omnis eloquentia deficit in comparatione ejus, nec sufficit virtutem ejus enarrare.

VERS. 26.---Qui navigant mare, etc. Multa sunt ad litteram pericula maris, et ibi mirabilia Dei opera in variis bestiis, sicut naturalium rerum scriptores tradiderunt. In mari quoque hujus mundi sunt multa monstra daemoniorum et multae eorum insidiae.

VERS. 34.---Ne laboretis, etc. (RAB.) Comprehendere quod est incomprehensibile. Unde non quaeras opes ad quas pertingere non possis.



CAPUT XLIV.
[Col. 1226B]

VERS. 1.---Laudemus viros, etc. Moraliter disputando, allegoriamque et anagogem in plerisque tangendo, mysteria divini sacramenti edidit; nunde sanctis patribus narrare incipit. Parentes nostros. Patriarchas, qui divina locutione et visione fruebantur; et Prophetas, qui, Spiritu sancto repleti, multa Christi et Ecclesiae mysteria praecinuerunt.

VERS. 12.---In Testamentis stetit, etc. (RAB.) Haec juxta historiam de patriarchis, etc., usque ad quando semen bonorum operum coelesti mercede compensabitur.

VERS. 16.---Henoch placuit Deo. Non ab Adam, etc., usque ad ut det hominibus consilium poenitendi.

VERS. 17.---Noe inventus est, etc. Quando pereunte [Col. 1226C] mundo diluvio reservatus est, ut poenitentiam gentibus praedicaret, et exemplo demonstraret quod qui Deo devote serviunt, ab aeterno interitu liberantur. Cum eo Deus pactum statuit, ne ultra perderet aquis diluvii omnem carnem (Gen. XVII). Significat autem rectores, qui inter fluctus saeculi arcam, id est Ecclesiam, regunt, et praedicant baptismum poenitentiae, orationibus et sacrificiis Deum placantes humano generi.

VERS. 21.---In carne ejus facit stare testamentum, etc. (RAB.) Ut significaretur renovata natura nostra per baptismum Christi, post exspoliationem veteris hominis.

VERS. 22.---Ideo jurejarando, etc. Duplex est promissio Abrahae. In arena maris exprimuntur steriles [Col. 1226D] Judaei; in similitudine stellarum, fideles Christiani, qui resurrectionis lumine coruscabunt sicut astra coeli.

VERS. 26.---Et dedit illi haereditatem, etc. Gentilis populi, qui posterior ad gratiam fidei et baptismi regenerationem accessit, cui plenitudo paternae benedictionis provenit.



CAPUT XLV.

VERS. 6.---Praecepta. In monte Sinai, scilicet legem dedit ei et praecepta vitae, cum eo loquens in nube.

VERS. 9.---Et circumcinxit eum, etc. Describit ritum veteris sacerdotii et ornatum pontificis, quae omnia figura erant Novi Testamenti, et veri sacerdotis Jesu Christi. Et induit. Vestimenta pontificis sunt opera virtutum: sapientia, doctrina.

VERS. 14.---Corona aurea, etc. In qua erat nomen omnipotentis Dei, quae significat honorificentiam divinae majestatis, quoniam super omnia statuere debemus, ut in omnibus actibus nostris et sermonibus honorificetur Deus per Jesum Christum, qui est caput nostrum (I Petr. IV).

VERS. 17.---Sacrificia. (RAB.) Quomodo Moyses Aaron, etc., usque ad Christi enim sacerdotium et ritus sacrificiorum in aeternum manebit.

VERS. 28.---Phinees filius Eleazari. (ID.) Phinees, sicut scriptum est in libro Numerorum (Cap. XXV), etc., usque ad ad montem fortitudinis, id est Christum, [Col. 1227B] feliciter pervenit.

VERS. 31.---Et testamentum David. (ID.) Significat quod David in distributione ministeriorum Dei, etc., usque ad et in tabernaculo ministrorum vices ordinavit.



CAPUT XLVI.

VERS. 1.---Fortis in bello Jesus Nave. (RAB.) Jesus et opere et sermone Christum significat, etc., usque ad triumphans principatus et potestates in semetipso.

VERS. 4.---Quis ante illum, etc. (ID). Quomodo in occursu Josue impeditus est sol, etc., usque ad breviabuntur in tempore perditionis.

VERS. 9.---A peccatis. Desperationis, quando exploratorum rumoribus auditis desperaverunt intrare [Col. 1227C] terram.

VERS. 13.---Et judices singuli, etc. (RAB.) Post Josue, successerunt judices qui populum Dei ab hostibus defendebant; et post Christi passionem, apostoli rectores Ecclesiae Dei.

VERS. 14.---Ut sit memoria illorum, etc. Quia in recta fide perseveraverunt, ut memoria eorum perpetua benedictione firmaretur. Ossa. Robur bonorum operum mercede donatur, ut memoria nominis eorum ad posteros cum gloria transferatur.

VERS. 16.---Dilectus a Domino, etc. (RAB.) Narrat historia quod Dominus Samueli infanti, etc., usque ad pronuntiat malis rectoribus poenam futuram et mortem perpetuam.



CAPUT XLVII.
[Col. 1227D]

VERS. 1.---Post haec surrexit Nathan. Ad litteram, facta David commemorat, de quibus liber Regum et Paralipomenon plenissime narrant.

VERS. 2.---Quasi adeps. Significat eum gratia Spiritus sancti repletum, a carnalium consortio vita et moribus separatum.

VERS. 3.---Cum leonibus lusit. (RAB.) David significat Christum, etc., usque ad et dedit illi nomen, quod est super omne nomen.

VERS. 14.---Post ipsum surrexit filius sensatus. (ID.) Mystice, Salomon, etc., usque ad sicut in una area bonos significant grana, malos vero palea.

VERS. 23.---Ut faceres imperium, etc. (ID.) Quia [Col. 1228A] decem tribus secutae sunt Jeroboam, et duae Roboam; de Ephraim fuit Jeroboam, qui primus in decem tribubus crudeliter regnavit.

VERS. 27.---Et dereliquit post se, etc. (ID.) Mystice, Roboam, qui interpretatur latitudo populi, etc., usque ad in regula catholicae fidei permansit.

VERS. 28.---Avertit gentem consilio suo. Credens scilicet consilio juvenum.



CAPUT XLVIII.

VERS. 1.---Et surrexit Elias. (RAB.) Qui duos quinquagenarios ab Ozia rege missos coelesti igne combussit (IV Reg. I).

VERS. 2.---Qui induxit. (ID.) Mystice, fames trium annorum verbi Dei et fidei Trinitatis inediam figuravit, etc., usque ad ut postea veniret qui nec [Col. 1228B] translatus nec subvectus, coelum aethereum sua virtute penetraret.

VERS. 13.---Elias quidem in turbine, etc. (ID.) Cum non sit discipulus super magistrum, etc., usque ad qui enim firma fide tangit mortem Christi, particeps est ejus resurrectionis.

In Eliseo completus. Qui oravit die: Fiat spiritus tuus duplex in me, et obtinuit. Unde in patientia et virtute insuperabilis fuit, qui in vita et in morte multa signa fecit.

VERS. 17.---Relicta est gens perpauca. Quia domus David, et tribus Juda, et Benjamin, non penitus abjecerunt culturam Dei, sed alii eorum fuerunt idolatrae, sicut Joram et Achaz: alii adhaeserunt Deo, sicut Ezechias et Josias.

[Col. 1228C] VERS. 19.---Ezechias munivit civitatem suam, etc. (RAB.) Quod Ezechias fontem obturat, etc., usque ad civitatem exstinctis hostibus liberatam in Paralipomenon plene ostenditur.



CAPUT XLIX.

VERS. 1. Memoria Josiae. (RAB.) Memoria Josiae regis, etc., usque ad ipse zelo Dei mundat terram Judae et Jerusalem ab omnibus abominationibus, qui ait: Zelus domus tuae comedit me.

VERS. 5.---Praeter David, et Ezechiam, et Josiam, etc. Hi tres comparatione aliorum non dicuntur peccasse. Quod enim peccaverunt, condigna poenitentia deleverunt, et devotione et pietate Deo placuerunt.

[Col. 1228D] VERS. 8.---Incenderunt electa civitatem sanctitatis, etc. (ID.) Quidam hunc locum in persona Christi intelligunt, etc., usque ad his autem destructis, aedificavit Ecclesiam Dei.

VERS. 10.---Ezechiel qui vidit, etc. (ID.) Mystice, Ezechiel, etc., usque ad et poenitentibus praedixisse remedia.

VERS. 11.---In imbre. Significat quod praedicaverit super peccatores venturam esse pluviam vindictae, et per viam mandatorum Dei gradientibus promiserit consolationem misericordiae.

VERS. 13.---Nam et ipse, etc. Quia Christum signat, qui est imago Dei: ut quicunque crediderit in Deum, hic quasi annulo signetur.

[Col. 1229A] VERS. 14.---Et Jesum filium Josedec. Quia per gratiam Jesu Christi, qui est rex noster et sacerdos, post captivitatem diabolicae oppressionis, reaedificatur Ecclesia.

VERS. 15.---Nehemias. (RAB.) Consolator Deus, vel consolatus a Domino, etc., usque ad qui aedificat civitatem Dei, id est Ecclesiam, et consolatur moerentes.

VERS. 16.---Nemo, etc. Enoch, dedicatio. Hic Christum significat, qui aedificavit et consecravit Ecclesiam sanguine suo; qui sine peccato venit in mundum, et cum gloria suscepturus est in coelum.

VERS. 17.---Ut Joseph. Joseph, sicut Jacob pater ejus, terram promissionis desiderabat, Aegyptum detestabatur; instruens nos ut desideremus terram [Col. 1229B] viventium, ut quiescamus in pace.

VERS. 18.---Et ossa ipsius visitata sunt. (RAB.) Significat quod Joseph, etc., usque ad et sepelierunt in Sichem, quae est Neapolis, urbs Samaritanorum.

VERS. 19.---Seth et Sem, etc. Seth filius Adam, et Sem primogenitus Noe, tam fide quam moribus hominibus sui temporis praelati sunt; in quibus Christus significatur, qui Deus et homo est.



CAPUT L.

VERS. 1.---Simon Oniae filius. (RAB.) Ad homines in tempore suo pervenit, etc., usque ad cum vitam Simonis et mores tam expresse describat Jesus.

VERS. 3.---Putei aquarum. Profunditates Scripturarum, quae in divinis libris sub figuris latent, [Col. 1229C] sed ore praedicatorum redundant, quasi mare ad saturitatem plurimorum.

VERS. 5.---Et ingressum domus atrii amplificavit. Quia in rudibus, quos signat atrium; et in perfectis, qui signantur per domum, magistrorum excrescit meritum.

VERS. 11.---In accipiendo ipsum stolam, etc. Ordo praedicatorum accipiendo stolam gloriae, et vestiendo se consummatione virtutum, judicium dignitatis suae, et ornatum fidei, et vestitum bonae operationis demonstrat. Haec enim debent in sacerdotibus apparere, ut digne possint docere.

VERS. 13.---In accipiendo autem partes de manu sacerdotis. Partes accipit de manu sacerdotis, qui bonae operationis actum exigit a ministris.

VERS. 15.---Et consummatione fungens in ara. Consummata oblatio datur excelso Regi, quando corpus Christi offertur Deo.

VERS. 17.---Effudit in fundamento. In commemorationem Christi, qui est fundamentum Ecclesiae, hujus oblationis est odor suavissimus Deo omnipotenti.

VERS. 18.---Tunc exclamaverunt filii Aaron. Christi sacerdotes praedicationem exhibuerunt per passionem consummatam. Ductiles tubae bene dicuntur, quia praedicatores tanto crescunt quanto tribulationum malleis percutiuntur.

VERS. 19.---Tunc omnis populus, etc. Cum officium ecclesiasticum per ministros altaris agitur in [Col. 1230A] memoriam Christi, populus, ad laudem Dei provocatus, prosternit se in faciem, id est, cordis sui exhibet humilitatem. Dare preces Omnipotenti. Quia quidquid amore Dei agitur, coram Deo est oratio et odor suavitatis; quia omnis Ecclesia satagit ut perseveret in prece usque ad finem mundi, quando corpus Christi in incorruptione honorabitur, et membra capiti suo conjungentur.

VERS. 21.---Et rogavit populus, etc. (RAB.) Quia quidquid in unitate fidei Deo offertur, apud eum recipitur; quidquid extra, impietati deputatur. Magnus fit in Ecclesia sonus, quando orantibus sacerdotibus et benedicentibus respondet omnis populus: Amen: qui sonus tam ad clamorem vocis quam ad devotionem cordis pertinet.

[Col. 1230B] VERS. 22.---Tunc descendens, etc. Coetus sanctorum exsultans. Extulit. Quando gratias agit pro perfectione laboris in salute universi populi, tunc laudes multiplicat, orationem iterat, quia nunquam a laudibus cessat.

VERS. 23.---Ostendere virtutem Dei. Praedicare scilicet misericordiam ejus, qui dat nobis jucunditatem cordis, et pacem in temporibus aeternis, ut omnes viri Israelitae, et amatores Regis aeterni, praedicent potentiam et bonitatem Dei in liberatione populi sui.

VERS. 27.---Duas gentes, etc. Ruina duplex, gentilitas scilicet, quae idololatria polluta est et conversatione vana.

VERS. 29.---Doctrinam sapientiae, etc. Opus suum [Col. 1230C] commendat, ostendens quam utile sit legenti, meditanti et operanti.



CAPUT LI.

VERS. 1.---Oratio Jesu filii Sirach. Melius ad totam Ecclesiam refertur, quam ad unam personam, quia in ea multae species tribulationum et diversa solatia describuntur.

Confitebor tibi, Domine rex. (RAB.) JesusChristus adjutor et protector est sponsae suae, qui tradidit semetipsum pro ea, ut liberaret eam a perditione originalis peccati.

VERS. 5.---Portis tribulationum. Haec sunt ora principum et tyrannorum, unde minae prodeunt et fraudulentiae, quae servos Dei negare fidem compellunt.

[Col. 1230D] VERS. 6.---A pressura flammae. Hoc tribus pueris contigit in camino ignis corporaliter; sed omnes sancti ab aestu persecutionis liberantur spiritualiter.

VERS. 9.---Et vita mea appropinquans erat inferno. Quia vita carnis quotidie deficiendo ad mortem tendit. Mortem enim infernum vocat, quia mors carnis, primi peccati vindicta est, sicut infernus peccantium animarum poena perpetua.

VERS. 10.---Circumdederunt me undique, etc. Videns Ecclesia se ab hostibus circumdari, et humanum deesse solatium, a Deo quaerit adjutorium, a quo est omne bonum, cui attribuit quod liberatur ab inimicis.

[Col. 1231A] VERS. 18.---Cum adhuc junior essem. (RAB.) In juventute, vel pueritia, etc., usque ad quomodo ab infantia quaesierit sapientiam.

Priusquam oberrarem, etc. Signat se ante errorem pueritiae vel juventutis desiderasse sapientiam, et a Domino postulasse, et usque ad novissimum perseverasse.

VERS. 19.---Tanquam praecox uva. Decorem sapientiae comparat praecoquae uvae, ut ostendat jucunditatem apud eam esse. Praecoqua enim uva dicitur eo quod cito maturescat.

VERS. 24.---Consiliatus sum, etc. (RAB.) Prius dicit se consilium inisse ut faceret illam, etc., usque [Col. 1232A] ad sic enim confirmatus, perveniet ad fructum sapientiae.

VERS. 29.---Venter meus. Commotus ad poenitentiam per sapientiae notitiam. Propterea. Ad perfectionem sapientiae pervenire non est humani studii, sed divini muneris.

VERS. 30.---Dedit mihi Dominus, etc. Bona merces est lingua erudita, quae fecit fratres instruere et corrigere.

VERS. 37.---Laetetur anima. Magna est jucunditas cordis, si recordatur misericordiam superni judicis.




[Col. 1231]
LIBER ISAIAE PROPHETAE. (G)*





PROLOGUS S. HIERONYMI IN ISAIAM PROPHETAM.

(Vide Hieron. in Isa., Operum tom. IV.)





VITA ISAIAE
(Ex Epiphanio, lib. de Vitis prophetarum.)

[Col. 1231B] Isaias in Jerusalem nobili genere ortus est, ibique prophetavit: sub Manasse rege, sectus in duas partes, occubuit. Sepultusque est sub quercu Rogel, juxta transitum aquarum, quas olim Ezechias rex jacto obstruxerat pulvere. Fontem quippe Deus Siloam causa Prophetae efficit, quoniam priusquam moreretur, pusillum precatus est, uti undas illic effingere dignaretur. Et confestim demisit illi coelitus aquam viventem, unde sortitus est locus ille appellationem Siloam, quod si quis interpretetur, sonat demissum. Sub Ezechia quoque rege, antequam stagnum piscinasque fabricasset, precibus Isaiae effectum, [Col. 1232B] ut exigua lympha scaturiret, quod populus in obsidione hostium teneretur, et ne ipsa periret undis destituta civitas. In cujus rei perennem memoriam, populus accurate Prophetam isthic solo cum gloria et honore reddidit, ut per ejusdem intercessiones in consummationem usque saeculi, aquae ejusmodi fructus impetretur, cui scilicet usum referebant acceptum. Exstat autem monumentum Isaiae, finitimum sepulturae principum, post sepulcra sacerdotum versus Nothum partemque meridionalem. Salomon enim Jerosolymam construens, regum excitavit mausolea, prout illa David descripserat.



PRAEFATIO IN ISAIAM.
[Col. 1231]

[Col. 1231C] (HIERON. in Isa.) Isaias, vir nobilis et urbanae eloquentiae, nihil in eloquio rusticitatis habens, non tam propheta dicendus est quam evangelista: Ita enim liquide Christi et Ecclesiae mysteria prosequitur, ut de praeteritis putetur historiam texere. Prophetavit autem in Hierusalem et Juda, nondum decem tribubus captivatis: et de utroque regno nunc mixtim, nunc separatim, texuit oracula. Et cum interdum ad praesentem respicit historiam, et post Babylonicam captivitatem reditum populi significet in Judaeam, in advocationem tamen gentium et Christi adventum omnem intendit curam.



CAPUT PRIMUM.
[Col. 1231D]

VERS. 1.---Visio Isaiae, etc. Tria sunt genera visionis: primum corporale, quo videmus coelum et terram et hujusmodi; secundum spirituale, quo videmus, sicut in somnis, imagines hominum et hujusmodi; tertium intellectuale, quod est in ratione, per quod Creatorem cognoscimus, et, Spiritu sancto [Col. 1232C] revelante, intelligimus quodlibet. Videre quoque saepe pro intelligere ponitur: unde saepe interrogamus, dicentes: Vides, id est, intelligis? Prophetae quoque hinc videntes dicuntur, id est, intelligentes. Hanc visionem vidit Isaias Spiritu sancto, scilicet intimante, quae superventura erant intellexit. Unde in principio non ponit visiones sicut Daniel, neque dicit quid viderit; sed statim dicit: Audite, coeli, et auribus percipe, terra.

(HIER. in Isa., tom. IV). Non solum Isaias, etc., usque ad non ergo ignorabant, secundum Montanum, qui sic videbant.

(ID., Ibid.) Isaias interpretatur, etc., usque ad et [Col. 1232D] cum omnia fecerit, dicit: Servus inutilis sum; quod debui facere, feci.

Filii Amos. (ID., ibid.) Amos, pater Isaiae, non duodecim Prophetarum tertius est, etc., usque ad Prophetas fuisse contendunt.

Super Judam et Jerusalem. (ID., ibid.) Isaias principaliter [Col. 1233A] de duabus tribubus, etc., usque ad ad correctionem duarum tribuum haec praedicta esse.

Visio Isaiae, etc. (HIER., ibid.) Pro Juda, in quo signantur duae tribus, etc., usque ad de qua: Surge, illuminare, Jerusalem, quia venit lumen tuum.

In Diebus Oziae. (ID., ibid.) Ozias ipse est qui et Azarias, etc., usque ad ut nostrae historiae appareant antiquiores quam gentiles.

VERS. 2.---Audite, coeli, etc. (ID., ibid.) Supra quis Propheta, etc., usque ad cum hoc potestatis Dei sit, nec terrenae intelligentiae.

Dominus locutus est. (ID., ibid.) Non vobis, sed mihi, ut quod in spiritu audivi referam vobis, qui ipsum audire non meremini.

Filios enutrivi. (ID., ibid.) Quod dicit: Ego eos [Col. 1233B] adoptavi in filios, etc., usque ad unde: Dedit eis potestatem filios Dei fieri.

VERS. 3.---Cognovit bos, etc. (ID., ibid.) Unde: Non arabis in vitulo simul et asino (Deut. XXII). Sicut Ebion, etc., usque ad cui dicitur: Venite ad me, qui laboratis et onerati estis.

Asinus. Gentilis vel conversus lascivus, ante immundus, peccatis oneratus, qui incarnationem Christi credidit, qui natus statim reclinatus est in praesepio, ut carnis suae freno reficeret universos.

Israel. (HIER., uti supra.) Scribae et Pharisaei clavem scientiae et legis habentes. Unde Israel, Deum videntes, appellati sunt.

Non cognovit me. Cujus scilicet diem vidit Abraham et laetatus est (Joan. VIII); cujus adventum [Col. 1233C] chorus Prophetarum exspectando vaticinatus est.

VERS. 4.---Vae genti, etc. (HIER., ibid.) In hoc titulo, personam, causam, tempusque commemorat; secundo, attentos facit; tertio, narrat quid locutus Dominus; quarto, quasi in excessibus gentem increpat peccatricem. Vae genti. etc. Aeternum minatur interitum, quia respuunt Filium, qui salutem attulit.

Iniquitate. (ID. ibid.) Unde: Iniquitas sedet super talentum plumbi (ZACH. V); unde alibi: Quasi onus grave, gravatae sunt super me (Psal. XXXVII).

Nequam. Alii, pessimorum, ut non seminis sit vitium, sed malitiae eorum, qui voluntate propria Deum dereliquerunt. Non enim boni et mali diversa putanda est natura.

[Col. 1233D] Blasphemaverunt. Dicentes: Daemonium habes, et Samaritanus es tu (Joan. VIII); et Non habemus regem nisi Caesarem; et Nonne hic est Filius fabri?

Abalienati sunt. (HIER., ibid.) Qui dicebantur pars et filii Dei (Joan. XIX; Matth. XIII). Dicitur de eis: Filii alieni mentiti sunt mihi (Psal. XVII), unde: Nemo mittens manum suam ad aratrum, etc. (Luc IX), unde Apostolus: Ad priora se extendens, posteriorum oblitus (Philip. III).

VERS. 5.---Super quo percutiam vos, etc. (ID. ibid.). Quasi dicat, etc., usque ad quod autem jam non sit locus medicinae aptus ostendit sic: Omne caput languidum etc.

Omne caput languidum. (ID., ibid.) Sicut laetitia [Col. 1234A] animi aliquando dolores corporis mitigat, etc., usque ad unde: A planta pedis, etc.

VERS. 6.---Vulnus et livor. (ID., ibid.) Quasi dicat, etc., usque ad et pium medicum ad se missum occiderunt.

Nec curata medicamine. (ID., ibid.) Unde: Curavimus Babylonem et non est curata, urbem, scilicet confusionis et vitiorum, etc., usque ad et irremediabilem Judaeorum captivitatem expressit.

VERS. 7.---Terra vestra deserta, etc. (ID., ibid.) Haec sub Babyloniis partim completa sunt, etc., usque ad unde: Nisi Dominus custodierit civitatem, frustra vigilat, etc.

VERS. 8.---Filia Sion, etc., (ID., ibid.) Affecta piissimi patris. Et: Omnes enim natura filii Dei sumus [Col. 1234B] (Joan. XIV), sed nostro vitio alieni efficimur. Unde Babylon saepe filia nuncupatur.

VERS. 9.---Nisi Dominus. (ID.) Hoc ex persona Prophetae, etc, usque ad sic Omnipotens, Filius Omnipotentis est.

VERS. 10.---Audite verbum. (ID.) Salvatis reliquiis, etc., usque ad et nunc mente cernitur, quando invisibilis creditur.

VERS. 11.---Plenus sum. (ID.) Quasi dicat: Putatis me indigere his vel delectari? Ego autem plenus sum, id est, nullo indigeo. Mea enim est terra et plenitudo ejus. Vel plenus sum, id est, taedio affectus, quia non bene offertis.

Holocausta arietum, etc., usque: Judicare pupillo, etc. Sacrificia Judaeorum respuit, obedientiam [Col. 1234C] Evangelii commendat: Holocausta arietum, etc. Ultimam templi destructionem indicat, quae in perpetuum perseverat. Post Babylonicam enim captivitatem, a Zorobabel templum aedificatum est, et in eo diu sacrificatum est.

(ID.) Holocausta arietum. Potest et de illis accipi, qui, cum Dei praecepta despiciant, volunt illum multitudine sacrificiorum placare, et peccandi licentiam emere. Vel qui rapinam et avaritiam altari offerunt, et pauperibus tribuunt.

Nolui. Praeterito utens, ostendit se nunquam Judaeorum sacrificia amasse, sed propter significatum ad tempus sustinuisse: et vero sacrificio impleto, pro nihilo reputasse.

VERS. 12.---Cum veniretis. (ID.) Haec sacrificia non [Col. 1234D] quaesivit Deus, quasi indigeret; sed ne daemonibus immolarent, et ut per carnalia et typica ad spirituale et verum sacrificium facilius pervenirent.

Quis quaesivit? Audiant hoc Ebionitae, qui post Christi passionem putant legem esse servandam audiant hoc eorum socii, qui Israelitico tantum generi custodiendam decernunt.

VERS. 13.---Neomeniam, etc, Festum novae lunae, quod celebrabant in principio mensium: Neos, novum, mene, luna; unde: Buccinate Domino in neomenia tuba (Psal. LXXX).

Iniqui sunt coetus vestri, etc. (ID.) Quia spirituales hostias non offerunt; unde: Sacrificium Deo spiritus contribulatus (Psalm. L).

[Col. 1235A] Vers. 14.---Odivit anima mea. (ID.) . Non quod animam habeat, sed nostro loquitur more; quasi, omnino odivi.

Laboravi, etc. (HIER.) Symmachus. Defeci miserans, etc., usque ad sed meo tantum salvaris auxilio.

VERS. 15.---Manus enim vestrae plenae sunt sanguine, etc. (ID.) Prophetarum et tandem Domini eorum, etc., usque ad in oratione dies noctesque invigilant.

VERS. 16.---Lavamini, etc. Quasi dicat: Hoc odivi: placet veritas Evangelii: Lavamini, sanguine Christi, aqua baptismi. Mundi estote, manentes in innocentia vitae. Baptismus enim solum potest in remissionem peccati, unde: Nisi quis renatus (Joan. III), etc. Et [Col. 1235B] alibi: Ite, docete omnes gentes, baptizantes eos in nomine Patris, etc.

(HIER., ubi supra). Ordo praecipuus, etc., usque ad sed etiam in conspectu Dei, quem nihil potest celari.

Quiescite agere perverse. (ID.) Illud Evangelii sonat, etc., usque ad quem sequuntur in Apocalypsi qui splendent candore virginitatis.

VERS. 17.---Discite benefacere. (ID.) Non confisi naturae, etc., usque ad magistrorum terenda sunt limina.

Quaerite judicium, etc. (ID.) Victimis Judaeorum Evangelica succedunt mandata. Pupillis et viduis providetur, ut securi de conjugibus et liberis martyres ad bella procedant.

VERS. 18.---Ut coccinum, etc. (ID.) Idem est coccus [Col. 1235C] et coccinum, et vermiculus, grande scilicet peccatum, et homicidium et adulterium, etc. Quod autem per nivem, hoc per lanam significatur purgatio, scilicet et ablutio peccatorum.

Quasi nix. Quia frigidi erunt contra incentiva vitiorum: Et velut lana, quia vestiti contra frigus perfidiae.

Lana alba, etc. (ID.) De qua fiat vestis Christi.

VERS. 19.---Si volueritis et audieritis, etc. (ID.) Liberum arbitrium reservatur, etc., usque ad ad laudem Dei transiret religio.

(ID.) Moraliter; anima fidelis et plena judicii, dum Deo obedit, Deus in ea habitat, qui est justificans justitia; si autem a Deo recedit non loco, sed merito, habitatur a malignis spiritibus, qui sunt homicidae [Col. 1235D] animarum.

VERS. 21.---Justitia. (ID.) Justitia, in Hebraeo sedek [Figure: [Hebrew Text] 2Kb] quod magis justum significat, ut intelligamus Dominum commoratum ea, de quo: Justus autem, quid fecit? quod in Ezechiele per Oolibam significatur, quod interpretatur tabernaculum, vel tabernaculum meum in ea.

VERS. 22.---Argentum, etc. Clari scilicet et lucidi ad vitia sunt reversi.

In scoriam. (ID.) Scoria, Hebraice siggim [Figure: [Hebrew Text] 2Kb] : quod est rubigo metallorum, vel purgamenta et sordes quae igne excoquuntur.

Vinum tuum, etc. Alii: Caupones tui miscent vinum aqua. Symmachus: Vinum tuum mixtum est [Col. 1236A] aqua. Moraliter: Vinum tuum mixtum est aqua: quia praecepta sanctae Scripturae, quibus corrigere debent auditores, ad illorum voluntatem emollit, sensu suo admisto vinum corrumpit. Vinum tuum, etc. Haeretici quoque Evangelium corrumpunt, pessimi caupones, de vino aquam facientes, cum aquam in vinum verterit Dominus, quod miratur architriclinus: Et regina Saba, in convivio Salomonis collaudans pincernas et ministros vini.

VERS. 23.---Socii furum. (ID.) Accipientes a Scribis et Pharisaeis munera, quae pauperibus auferebant. In passione quoque Domini, infideles fuerunt, nolentes credere in Christum; et socii furum, Scribarum scilicet et Pharisaeorum et Judae proditoris, Socii furum, etc. Nos quoque debemus cavere ne ab [Col. 1236B] illis accipiamus munera, qui de lacrymis pauperum congregant divitias, ne simus socii furum, et ne dicatur de nobis: Si videbas furem, currebas cum eo, etc.

Sequuntur retributiones. (ID.) Quia amicos non putant, etc., usque ad id est, patienter tolera.

VERS. 24.---Fortis Israel. (ID.) LXX: Vae fortes Israel, etc., usque ad vel moribus.

Heu ego. (ID.) Affectu pii patris eos (licet inimicos) plangit et percutit, quia pereunt et poenitere nolunt.

Consolabor, etc. (ID.) Ultione consolatur, etc., usque ad in quo significat eos tormenta passuros.

VERS. 25.---Stannum tuum. (ID.) Falsam doctrinam Scribarum et Pharisaeorum, quae est similis [Col. 1236C] verae, sicut stannum argento. Et dabo puram et perfectam legis et Evangelii scientiam.

VERS. 26.---Et restituam judices, etc. (ID.) Non solum post captivitatem, ut Zorobabel, Esdram, et alios, qui usque ad Hircanum praefuerunt populo; sed et post adventum Domini, Apostolos et alios Ecclesiae doctores.

Civitas justi, urbs fidelis Sion, in judicio redimetur. Ecclesia in qua revocantur ad juste vivendum. Est enim civitas congregatio hominum ad juste vivendum.

VERS. 30.---Velut quercus defluentibus. (ID.) Sicut a quercu ariditate concussa, etc., usque ad nec olera quidem affert, quae infirmus manducet.



CAPUT II.
[Col. 1236D]

VERS. 2.---In novissimis. (HIER.) De quibus Jacob, etc., usque ad: crevit in montem magnum.

Mons. Montes, angeli, prophetae, patriarchae, apostoli, martyres, et alii qui miraculis effulserunt. Colles, minores, a majoribus lumen accipientes.

Et elevabitur. (ID.) Super omnes sanctos, quia de plenitudine ejus omnes accipiunt (de quibus: Montes in circumitu ejus) qui a monte Christo montes dicuntur.

VERS. 3.---Domum. (ID.) Quod ideo dicitur, ut Vetus Testamentum suscipiamus, non secundum Manichaeum aliam quam domum Dei Jacob quaeramus.

[Col. 1237A] Vias suas, quas alii triverunt. Dominus quoque ascendens in montem docebat discipulos suos. Prius ergo discendae viae, post ambulandum in semitis.

De Sion. (HIER.) Non de Sina petra, sed de monte Sion, in quo Jerusalem, in qua templum et religio Dei. Dominus quoque in templo docuit quod non oportuit Propheta mori extra Jerusalem.

Lex et verbum. Sicut supra, verbum et legem simul posuit, ut principes audirent verbum, legem populus aure perciperet. Qui enim fecerit legem, perveniet ad verbum Dei; exibit lex de verbo quasi de fonte, ut alios irriget.

VERS. 4.---Et constabunt gladios suos. (ID.) Omne studium bellandi vertetur in pacem, etc., usque ad manducemus in tempore messionis, scilicet [Col. 1237B] mortis.

VERS. 5.---Domus Jacob, etc. (ID.) Post vocationem gentium et ostensionem montis Dei, invitat populum suum, qui est de Jacob, ut, exiens de tenebris infidelitatis, suscipiat lumen Christi.

In lumine. (ID.) Dum lucem habetis, credite in lucem. Accedite ad eum, et illuminamini, etc. Quasi dicet: Qui male agit, odit lucem: sed venite mecum, ambulemus in luce Domini, qui dicit: Ego sum lux mundi, etc.

Vers. 6.---Projecisti enim. Postquam exhortatus est, vidit in spiritu duritiam eorum, et subito oculos mentis ad Dominum convertens, ait: Projecisti enim, etc., quasi dicat, et ideo hortandi, quia projecisti, etc.

[Col. 1237C] Quia repleti sunt, ut olim, etc. (ID.) Romanis, scilicet ejicientibus, Judaeos in Judaea habitaverunt alienigenae, undecunque adducti a Tito et Vespasiano, vel caeteris principibus. Vel priusquam a Babyloniis vastarentur, haec commiserunt sub impiis regibus.

Ut Philisthiim. (ID.) Philisthiim qui hodie Palaestini, quia p. litteram sermo Hebraeus non habet, sed pro ea Graeco utitur.

Pueris, etc. Victorum significat libidinem in Judaeam gentem. Graeci enim et Latini diu hoc vitio laboraverunt: sed sub Constantino imperatore, et coruscante Evangelio, cum caeteris delata est turpitudo haec.

VERS. 7.---Repleta est terra. (ID.) Et Romanorum et Judaeorum avaritia suggillatur; Graecae enim [Col. 1237D] et Latinae testantur historiae nihil utraque gente avarius esse: inter idola, avaritia condemnatur.

VERS. 8.---Equis et innumerabiles. (ID.) Et hoc contra Dominum, qui multiplicari currus prohibuit et equos: haec enim animalia data sunt ad adjuvandum, non ad superbiendum, unde et jumenta dicuntur.

VERS. 9.---Incurvavit se. Ubi quondam templum et religio Dei, ibi statua Adriani et idolum Jovis.

Non ergo. Non maledicit Isaias, sed benedicit, etc., usque ad et repleti sunt idolis, etc.

A facie timoris Domini. Ab ira judicii.

Et a gloria majestatis ejus. Quia veniet cum potestate magna et majestate.

[Col. 1238A] VERS 11.---Oculi sublimis, etc. (Hier.) Nec divitiae, nec potentia, nec nobilitas generis quemquam salvabit, omnibus superveniet una captivitas. Possunt et de judicii die haec accipi, cum omnis creatura in conspectu Dei humiliabitur, et nihil se esse sentiet comparatione ejus.

Exaltabitur autem solus Dominus in die illa.

VERS. 12.---Domini exercituum. Ubicunque de victoria, vel vindicta Domini loquitur; Dominum exercituum eum commemorat, ne dubitemus de ejus victoria, cujus tanta est potentia.

VERS. 14.---Montes excelsos. (HIER.) Pro varietate virtutum, alii bonorum montes, alii colles appellantur. Pro diversitate vitiorum, alii impiorum montes, allii colles, quibus dicitur: Ego inducam super [Col. 1238B] vos gladium, etc.

Et super omnem turrim. (ID.) Ad litteram: venientibus Romanis, et turres et muri funditus eversi sunt, etc., usque ad ne dogma perversum praevaleat veritati.

VERS. 16.---Naves. (ID.) Habuit Josaphat naves quas mittebat in Tharsis, etc., usque ad sunt et naves bonae de quibus dicitur: Qui descendunt mare in navi, etc.

Tharsis. (ID.) Cujuslibet maris, etc., usque ad si aliter dicitur, Syrum est.

VERS. 17.---Incurvabitur omnis. (ID.) Allegorice: humanus sermo rationabilis videtur, etc., usque ad ab eo quoque quo conficta erant penitus conterentur.

[Col. 1238C] VERS. 18.---Et idola penitus. Hoc in captivitate Chaldaeorum, etc., usque ad hoc specialiter ad priorem sensum referendum est.

(BED.) Aedificavit Salomon rem in Jerusalem Astaroth idolum Sydoniorum, etc., ubi (ni fallor) ostenditur quia Salomon nunquam perfecte poenituit, quia idola quae aedificaverat non delevit.

VERS. 20.---Ut adoraret talpas. (HIER.) Non in re, sed sicut talpae, etc., usque ad quibus ad veritatem pervenitur.

VERS. 22.---Quiescite ergo. Quia haec evenient nisi quiescatis. Quiescite ergo ne saeviatis in Christum, qui purus homo videtur: quia spirat naribus et vivit sicut alii homines.

Excelsus. Excelsus super omnes gentes Dominus. [Col. 1238D] Et ipse fundavit eam Altissimus (Psal. CXII, LXXXIX). Hebraeum tamen excelsum significat, non excelsus. Ipse est enim ipsa altitudo, non tantummodo altus.



CAPUT III.

VERS. 1.---Ecce enim. Hucusque de judicio dici putant, etc., usque ad postquam omnes gratiae donationes a Judaeis ablatae sunt.

VERS. 2.---Virum bellatorem. (HIER.) Non est apud Judaeos qui pro lege bellet qui secundum eam judicet: omnes enim vani et stulti sunt.

Et ariolum. Quia aliquando vera ariolantur ut Balaam, et divini quinque urbium Palaestinorum, quorum consilio arca Domini remissa est, quasi diceret: [Col. 1239A] Et veri prophetae et falsi auferentur a Judaeis.

Senem. Quem LXX presbyterum transtulerunt, etc., usque ad quia presbyteros audire noluit.

VERS. 3.---Prudentem. Doctorem vel auditorem, etc., usque ad qui discernerent quo spiritu prophetae loquerentur.

De architectis. Ipse Christus fabri Filius dicitur: et in Paralipomenonis vallem artificum legimus. Ibi quippe erant artifices quos non inflabat scientia, sed humilem Christum sequebantur.

VERS. 4.---Et dabo. pueros. (HIER.) Cum caetera in persona, etc., usque ad prohibet Apostolus episcopum eligi neophytum, ne superbiat sicut diabolus.

Effeminati. LXX, illusores, etc., usque ad sanctus Ecclesiae status confunditur.

[Col. 1239B] VERS. 6.---Apprehendet. (ID.) Ad litteram, etc., usque ad et ruina nostra tuo sustentetur auxilio.

VERS. 7.---Respondebit. (ID.) Hoc in Hebraeo non est, sed de LXX hoc additur. Secundum Hebraeum enim ita jungitur: In die illa dicet:

Non sum medicus. Non statim multitudinis judicio acquiescamus, etc., usque ad: Ne quaeras judex fieri, ne forte non possis offerre iniquitates (Eccl. VII).

VERS. 8.---Ruit enim Jerusalem. Ex persona Prophetae. Quasi dicat: Ideo non invenient qui velit eis subvenire, quia Dominum blasphemaverunt, dicentes: Daemonium habes (Joan. VIII), et hujusmodi.

Quia lingua. Quamvis Romani quantum ad se pro tributo quod negabatur, in obsidionem venerunt, tamen praecipue mors Domini causa fuit.

[Col. 1239C] VERS. 9.---Agnitio. Agnoscent propter peccata sua hoc contigisse, vel ante oculos mentis semper peccata sua habebunt.

Vae animae eorum. (ID.) LXX: Vae animae eorum, quoniam cogitaverunt consilium pessimum contra semetipsos, dicentes: Alligemus justum, quoniam inutilis est nobis (Sap. I).

(ID.) Caveamus ergo ne simus exactores in populo; ne juxta impium Porphyrium matronae et mulieres sint noster senatus, quae dominentur in Ecclesiis, et de sacerdotali gradu favor judicet feminarum.

VERS. 12.---Et viam gressuum, etc. (ID.) Ille est ergo doctor ecclesiasticus, etc., usque ad de qua: Ego sum via, veritas, et vita (Joan. XIV).

VERS. 13.---Stat ad judicandum. (ID.) Jam quasi [Col. 1239D] iratus, etc., usque ad contra principes et presbyteros venit ut judicet, dans eis locum defensionis.

VERS. 14.---Vos enim depasti. (ID.) Reor hoc fuisse inter senes et principes veteris populi, quod inter presbyteros et episcopos nostri temporis.

Vineam meam. (ID.) Vineam de Aegypto transtulisti. Vinea Domini Sabaoth domus Israel est (Psal. LXXIX).

VERS. 15.---Quare atteritis populum meum? Nostri quoque principes, etc., usque ad suas vel suorum divitias esse faciunt.

VERS. 16.---Pro eo quod elevatae. Hoc ad uxores Scribarum et Pharisaeorum praecipue, et ad alias quoque potest referri: ob quarum delicias et luxum viri earum pauperes exspoliabant. Ne se ergo immunes [Col. 1240A] existimarent a peccato, dicit Dominus: Pro eo, etc.

VERS. 17.---Decalvabit. Quod occultum est patebit, et foeda calvities apparebit. Nihil enim opertum est quod non reveletur.

VERS. 18.---In die illa, scilicet Babylonicae captivitatis, vel verius quando capti sunt a Romanis, et omnia ornamenta perdiderunt.

Calceamentorum. Quae in solitudine non sunt attrita, etc., usque ad ut pro munditia matronali, terrae spurcitia vertatur.

VERS. 21.---Annulos. Quibus signamur ad malitiam Christi, quem Pater signavit. Filius quoque prodigus cum stola annulum recepit, et calceamenta.

[Col. 1240B] Gemmas in fronte. Quibus ora nostra decorantur et caput.

VERS. 22.---Linteamina. (HIER.) Ut latis in Domino perfruamur deliciis.

VERS. 23.---Vittas. Quae animum huc illucque fluentem constringunt.

Theristra. Vestis muliebris tenuissima, et visui pervia, aestati idonea, et inde nominatur: theria enim aestas dicitur.

VERS. 24.---Fascia pectorali cilicium. Qua castigantur ubera, ne exuberent.

VERS. 26.---Et moerebunt atque. Quicunque locum suum diabolo dederit, et cor suum omni custodia non servaverit, lugebunt portae ejus, et absente sponso, semper in luctu erit, et corruens in pulvere [Col. 1240C] sedebit.

Lugebunt portae ejus, et desolata in terra sedebit. Metonomicos, judices, reges, principes qui solebant sedere in porta.



CAPUT IV.

VERS. 1.---Et apprehendent septem. (HIER.) Cum Nabuchodonosor Sedeciam regem, etc., usque ad hoc loco plures possumus intelligere.

Septem mulieres. (ID.) Septem dona Spiritus sancti: Spiritus sapientiae et intellectus, spiritus consilii et fortitudinis, spiritus scientiae et pietatis, et replebit eum Spiritus timoris Domini. Quae mulieres dicuntur, quia nemo generatur Deo, nisi per Spiritum: et pluraliter, quia plura sunt dona, cum Spiritus unus.

[Col. 1240D] Panem nostrum. Panis noster Christus est, virga de radice Jesse, et flos; mulierum panis Pater est, sicut et Christi, qui ait: Meus cibus est, ut faciam voluntatem Patris mei (Joan. IV). Panem nostrum comedemus, corpus Christi.

Vestimentis nostris operiemur. Ornamentis virtutum.

Invocetur nomen tuum. A Christo dicamur Christiani.

Aufer opprobrium. Quod patimur a Judaeis tanquam sine Deo, etc., usque ad saepe cogamur mutare hospitium.

Aufer. Quia consurgent contra sapientiam falsae doctrinae, et contra caeteras mulieres, id est, virtutes: unicuique suum insurgit contrarium, cum nomen earum falsae virtutes subripiunt.

[Col. 1241A] VERS. 5.---Nubem, id est, obumbrationem Spiritus, in prosperis ne eleventur, sicut filiis Israel nubes in die erat, ignis in nocte.

Et fumum, etc. (HIER.) Unde: Domus impleta est fumo (Exod. XIII); et alibi: Qui tangit montes, et fumigant (Psal. CIII).

Super omnem enim. Plurimi Judaeorum, etc., usque ad nos autem ad primum Christi adventum.



CAPUT V.

VERS. 1.---Cantabo dilecto, etc. (HIER.) Canticum aliquando in laetitia, aliquando in tristitia, ut hoc, scilicet quod ille composuit, qui videns civitatem flevit, dicens: Quia si cognovisses et tu, etc. (Luc. XIX).

VERS. 2.---Vineam electam. (ID.) Alia editio, vineam [Col. 1241B] Sorec, quod est genus vitis optimae, uberrimae perpetuis fructibus; cuncta quae de vinea dicuntur, ad statum animae referuntur, quae a Deo plantata non attulit uvas, sed labruscas: et tradita est bestiis conculcanda, nec imbrem doctrinae suscepit, quia dona praeterita contempsit.

VERS. 3.---Nunc ergo habitatores, etc. Similiter Nathan David interrogat, ut de se tanquam de alio sententiam proferat.

VERS. 4.---An quod exspectavi, etc.? Hoc secundum quosdam supra apud se dixit, hic vero quod cogitaverat, alios interrogat.

VERS. 5.---Et nunc ostendam vobis. Quasi diceret: Quia non vultis respondere, ergo respondebo pro vobis.

[Col. 1241C] Auferam, etc. Ut scilicet qui Deum non senserunt per beneficia, sentiant per supplicia, et ideo minatur poenam, ut convertantur ad poenitentiam.

VERS. 6.---Et nubibus. (ID.) Quae sub Elia, etc., usque ad quando nec prophetas habuerunt, et apostolos repulerunt.

VERS. 7.---Domus Israel, etc. (ID.) Ex quo divisum est regnum, etc., usque ad quia Christus ex eis natus est.

Ecce clamor. Quo vociferatus est contra Dominum et clamavit, dicens: Tolle, tolle, crucifige; vel, clamorem pro justitia fecerunt, quia Christum interfecerunt, cujus sanguis clamat ad Dominum: Vox sanguis fratris tui Abel clamat ad me de terra (Gen. IV).

[Col. 1241D] VERS. 8.---Vae qui conjungitis. Hoc specialiter ad Judaeos qui avarissimi, etc., usque ad donec deficiat terra, sensus scilicet, et sermo humanus.

VERS. 9.---In auribus. (ID.) Quasi diceret propheta: Haec verba interioribus auribus audivi, quae sunt Domini exercituum.

Nisi domus, etc. Pompa scilicet, et structura haereticorum, usque ad qui ad comparationem multiplicis numeri unione constringitur.

VERS. 10.---Decem enim jugera. (ID.) Sterilitas terrae, quae captivitatem secutura est, ostenditur.

VERS. 11.---Vae qui consurgitis. Quasi diceret: Captivitas imminet, etc., usque ad non intelligunt in se opera Domini.

[Col. 1242A] VERS. 17.---Et pascentur agni. (ID.) Juxta historiam idem est quod supra, regionem vestram alieni devorant coram vobis.

Advenae: Auferetur a vobis regnum Dei, etc. De toto enim orbe congregata, etc., usque ad ut loca taurorum occuparent agni.

VERS. 18.---Vae qui trahitis. Haec ad principes Judaeorum, etc., usque ad anathematizant vocabulum Christianorum.

In funiculis vanitatis. (ID.) In quibus erant, etc., usque ad tanquam solidissimis vinculis tenemur.

VERS. 19.---Vae qui dicitis. (ID.) Hoc specialiter contra Judaeos qui Barrabam elegerunt, Christum condemnaverunt; generaliter ad omnes qui injustum justificant, justum condemnant. Malum, tenebras, [Col. 1242B] amarum, in simili significatione et figura ponuntur. In Barraba diabolum intelligimus, de quo: Libera nos a malo.

VERS. 21.---Vae qui sapientes estis. Despecta Dei sapientia, etc., usque ad nec intrant ad Christum, nec permittunt intrare.

VERS. 22.---Ebrietatem. Vinum continet omne vitium. Ebrietas (quae Hebraice sicera) significat omnia quae statum mentis evertunt. Ex abundantia panis et vini peccatum Sodomorum crevit.

VERS. 23.---Qui justificatis impium pro muneribus. Supra dictum est, quia pro uvis attulerunt spinas, et fenum, et ligna, et stipulas, et vepres arsuros, quia non tantum ista fecerunt, sed et legem [Col. 1242C] abjecerunt, et eloquium Dei blasphemaverunt. De quibus: De Sion exibit lex, et verbum Domini de Jerusalem.

VERS. 24.---Radix eorum. (ID.) Prava cogitatio, ex qua procedit opus tanquam germen.

VERS. 25.---Ideo iratus. (ID.) Notandum quod non exprobrat idololatriam et caetera peccata, sed quod abjecerunt legem Evangelii, et blasphemaverunt sanctum sermonem Domini: qui iratus fuerat contra principes et potentes, qui erant sapientes sibi et munera sequentes; quos devoravit lingua ignis, ut potentes potenter tormenta patiantur.

Iratus est. (ID.) Non quod humanis subjaceat passionibus; sed qui delinquimus, nisi Dominum irascentem audierimus, non timemus.

[Col. 1242D] Et percussit, etc. Futura quasi praeterita dicit prophetali certitudine.

VERS. 26.---Et sibilabit ad eum de finibus terrae, etc. (ID.) Hebraei hunc locum de Babyloniis intelligunt, etc., usque ad affectu se jungit populo, et ait:

VERS. 30.---Aspiciemus. Non ausi respicere coelum, cujus habitatorem Deum offendimus, et lux nostra, quam semper habebamus in Deo, tribulationum caligine obscurata est.



CAPUT VI.

VERS. 1.---In anno, etc. (HIER.) Ozias ipse est Azarias, etc., usque ad cadens in faciem, excelsa voce clamat ad Dominum.

[Col. 1243A] Rex Ozias. Rex, scilicet leprosus, qui sacerdotium usurpavit.

Vidi Dominum. Christum scilicet. Visus est Filius in habitu regnantis; locutus est Spiritus sanctus propter consortium majestatis, unitatemque substantiae.

Super solium excelsum, etc. (HIER.) Qui videt Dominum regnantem in coelestibus virtutibus, videt eum super solium excelsum et elevatum, quae sunt Throni et Dominationes, etc.

Quidam dicunt seraphim virtutes in coelo Deo assistentes et laudantes, quae in ministeria mittuntur maxime ad eos qui purgatione indigent, et propter peccata aliqua ex parte suppliciis.

(ID.) Cherubim, multitudo scientiae, super quos Dominus [Col. 1243B] in modum aurigae sedere ostenditur, unde: Qui sedes super cherubim, etc. Seraphim autem praeter hunc locum in Scripturis canonicis me legisse non memini. Errant ergo qui in precibus solent scribere: Qui sedes super cherubim et seraphim.

VERS. 2.---Stabant. (ID.) Id est, stant assistentia Deo; volant demonstrantia Deum; nudant quasi medietatem; non manifestant quae velata sunt; non velant, quae nota sunt.

Sex alae uni. (ID.) Victorinus duodecim apostolos intelligit. Nos autem duodecim lapides altaris quos ferrum non tetigit, et duodecim gemmas in diademate sacerdotis.

(ID.) Alas habere dicuntur angeli, quia in superioribus [Col. 1243C] commorantur, vel propter velocem in omnibus discursum, sicut et venti alati dicuntur.

Duabus velabant faciem ejus. Ante haec quae fuerunt nescio, etc., usque ad angeli quoque et praedicatores nihil inde docent; similiter:

Velabant pedes. (HIER.) Quid post hunc mundum futurum sit ignoramus: media tamen, quae sex diebus vel aetatibus facta sunt, vel fiunt; cognoscimus tantum Duabus velabant, quia de praesenti tantummodo notitiam habemus.

(ID.) Hebraeus meus longe alia via ingressus est, etc., usque ad et tunc vere purgatus labiis, dixi ad Dominum: Ecce ego, mitte me.

VERS. 3.---Et clamabant. (ID.) Non leviter dicunt, sed salutarem omnibus confessionem clamore pronuntiant: [Col. 1243D] Sanctus, sanctus, sanctus, quia et ipsa, scilicet seraphim sancta: sanctius enim his nihil est: mirantur autem quod Filius tantum se humiliaverit et crucem subierit, et terrenis innotuerit.

Sanctus, sanctus, etc. Mysterium Trinitatis. In utroque Testamento Trinitas praedicatur, Dominus Christus, scilicet qui hic quatuor litterarum est, quod proprie de Deo ponitur: Iod, He, Iod, He; id est, duo ia, quae duplicata ineffabile nomen Dei faciunt.

Plena est omnis terra. (ID.) Et implebitur, etc., usque ad post duos et quadraginta annos a passione Domini.

VERS. 4.---Superliminaria. In Veteri Testamento locutus est Dominus, etc., usque ad quem capientes [Col. 1244A] dicimus: Ex parte cognoscimus, et ex parte prophetamus (I Cor. XIII).

VERS. 5.---Pollutus. (ID.) Hoc dicit pro societate populi, cum quo cogebatur loqui. Noxium est cum peccatoribus vivere.

Ego habito. Nota cum peccatoribus non esse morandum.

Et regem Dominum exercituum vidi oculis meis: et volavit ad me unus. Sic Abraham postquam vidit Dominum et vocem ejus audivit, se cinerem et pulverem esse confitetur, quia quantacunque sit hominum dignitas, vilescit in comparatione ejus.

VERS. 6.---De seraphim. (ID.) Seraphim per m, in masculino genere per n, in neutro genere plurali dicimus. Seraphim tamen singulariter dici potest, sicut [Col. 1244B] cherubim et cherub.

Et in manu ejus. Id est, operatione ejus, id est Christi. Calculus, id est, charitas, quem forcipe, id est doctrina duorum Testamentorum, de altari tulerat, et Isaiae in exemplum posuerat.

Calculus. (ID.) LXX: carbunculus, lapis ignitus, qui propter flammeum colorem igneus dicitur.

Forcipe. (ID.) Haec est scala Jacob gladius bis acutus, etc., usque ad Dei sermonem duplici acie praeceptorum comprehendens.

De altari. Quod Joannes vidit in Apocalypsi, quod est plenum calculis ignitis, quibus possunt peccata purgari.

VERS. 7.---Ecce tetigi labia tua: unde: Quid detur tibi aut quid adjiciatur tibi ad linguam dolosam? [Col. 1244C] Sagittae potentis acutae cum carbonibus desolatoriis (Psal. CXIX). Hic est sermo Dei, de quo dicitur: Habes carbones ignis, sedebis super eos, hi erunt tibi in adjutorium.

Et auferetur iniquitas. (ID.) Jeremias, qui puer erat, ideo pene immunis a peccato solius manus attactu purgatur. Ad Isaiam vero qui dicit: Vir pollutus labiis ego sum, angelus cum calculo mittitur.

VERS. 8.---Quem mittam? Non cogit, sed voluntatem quaerit: voluntas enim sola praemium meretur. Isaias autem, tanquam purgatus, offert se spontaneus.

Mitte me. (ID.) Putat se bonum nuntiaturum, etc., usque ad non temeritatis esse, sed obedientiae, quod se obtulerit.

[Col. 1244D] VERS. 9.---Audite audientes. (ID.) Lucas secundum LXX in Actibus apostolorum: Aure audietis et non intelligetis, etc., usque ad et magis Graecis quam Hebraicis utitur testimoniis.

VERS. 10.---Excaeca, etc. (ID.) Cui simile, etc., usque ad nec est Dei crudelitas, sed misericordia, infidelibus excaecatis, humiles illuminare.

Et convertatur. Quamvis grave peccatum sit, si convertatur quis, potest salvari: sed hi pro magnitudine sceleris, poenitentia sunt indigni.

VERS. 13.---Et adhuc. Et pro, id est, adhuc ex ea gente decimatio, quasi adhuc decima pars illius gentis remanebit.

Et erit. Sub Adriano, Judaea iterum vastata est, [Col. 1245A] quinquagesimo vero anno post captivitatem Romanorum. Prohibiti enim sunt publicis legibus Judaeam intrare.



CAPUT VII.

VERS. 1.---Et factum est in diebus Achaz, etc. (HIER.) Quae scripta sunt usque ad hunc locum sub Ozia et Joathan filio ejus, visa sunt; sequuntur sub Achaz rege impiissimo, qui a Deo derelictus ab inimicis expugnatur.

Achaz. Qui clausit januas templi et Baalim adoravit, filium suum idolo consecravit, altare aeneum abstulit, et altare idolorum in templo posuit. Jure ergo a Domino derelictus est: Et surrexerunt adversus eum inimici (II Par. XXVIII).

Ascendit, secundo. Primo enim Assyrii de tribu [Col. 1245B] Juda, etc., usque ad facti sunt amici Herodes et Pilatus in passione Christi.

VERS. 3.---Derelictus est. A fratre suo Rabsace, qui ad Assyrios transierat, ut tradunt Hebraei.

Jasub filius tuus. (ID.) Qui interpretatur reliquus comes et convertens, qui populus Juda de manibus duorum regum liberandus erat.

In via. Ibi Rabsaces, postea ex praecepto Sennacherib, Dei populum blasphemavit.

VERS. 4.---Duabus caudis. Duae caudae, etc., usque ad et ductus cum decem tribubus in montes Medorum et Persarum.

VERS. 6.---Tabeel. (ID.) Tabeel bonus Deus, quasi dicat: Ibi ponamus idolum Dei nostri, vel ad litteram, Filium hominis sic vocat.

[Col. 1245C] VERS. 8.---Adhuc sexaginta, etc. Quasi diceret: Interim contenti erunt finibus suis, et Damasco tanquam metropoli Syriae imperabit Rasim, et caput civitatum Ephraim Samaria erit, et in ea interim regnabit filius Romeliae.

Sexaginta quinque anni. A vicesimo sexto anno regni Oziae, quando lepra percussus est, ex tunc Joathan filius ejus regnavit septem et viginti annis, patre adhuc vivente. Post mortem ejus annis sexdecim, post quem Achaz aliis sexdecim, postea regnante Ezechia sex annis. Ephraim, id est, decem tribus in captivitatem ductae, cessarunt esse populus.

VERS. 11.---Pete tibi signum. (ID.) Ut qui prophetae non credidit, Domini auctoritate terreatur; [Col. 1245D] quasi diceret: Difficile videtur tibi quod regna potentissima brevi finiantur, et tu libereris et populus tuus, sed pete tibi signum.

Pete tibi signum. Moyses accepit signum de terra, etc., usque ad utrumque mortem Domini et ascensionem respicit.

Non petam. Non humiliter, sed superbe. Multi enim leguntur a Domino signa petivisse et accepisse, sed Achaz ita respondit, tanquam auctoritatatem habens: Non tentabis Dominum Deum tuum. Vel, timuit quod in signo Deus glorificaretur et idola vilificarentur.

VERS. 14.---Ecce virgo concipiet. (ID.) Hebraice alma, Latine quoque alma dicitur sancta, etc., usque [Col. 1246A] ad quod violenter esse exortum etiam stultis patet.

Emmanuel. (ID.) Quidam Isaiam duos filios habuisse dicunt, etc., usque ad propter quam Verbum caro factum est.

VERS. 15.---Reprobare malum. (ID.) Quasi diceret: In pannis infantiae positus habebit boni malique discretionem. His verbis percipimus Salvatoris, infantiam divinam in eo non minuisse sapientiam, quamvis dicatur: Puer autem proficiebat aetate et sapientia, ut veritas humani corporis probaretur: infantia enim non praejudicat divinae sapientiae.

VERS. 16.---Derelinquetur, etc. (ID.) quasi diceret: Terra Syriae et Samariae ab invocatione nominis ejus vastabitur, et domus Juda a duobus regibus liberabitur.

[Col. 1246B] VERS. 18.---Muscae. (ID.) Id est Aegyptiis, populo imbelli et idololatria sordenti. Legimus ab Aegyptiis Josiam occisum et populum Israel subjugatum, nec multo post tempore Nabuchodonosor cum innumerabili exercitu cepit Jerusalem, templum succendit, et habitatores Assyrios in Judaea posuit.

VERS. 20.---Novacula. (ID.) Rex Assyriorum (qui in Jeremia columba Dei vocatur) in eo tanquam in novacula acutissima et in his qui trans flumen, scilicet Assyriis, sunt, radet Dominus in Judaea caput et pilos pedum, scilicet omnem fortitudinem regum et principum, et subjectorum.

VERS. 22.---Comedet butyrum. Delectabitur in [Col. 1246C] passione Christi vel sua. Butyrum enim ex multis confectionibus efficitur.

VERS. 25.---Et omnes montes qui in sarculo sarrientur. (ID.) Relictis campestribus metu hostium ad montana confugient, aspera montium manu propria excolentes, vitam miseram sustentabunt. Caetera erunt in pascua.



CAPUT VIII.

VERS. 1.---Et dixit Dominus ad me: Sume tibi. (HIER.) Primum propheta praedicit Achaz futura, etc., usque ad unde rursum partus virginalis describitur.

Velociter spolia. (ID.) Hoc nomen pueri, quasi diceret: Ne patiaris ultra diabolum regnare; et non angelos, non Prophetas mitte, sed ipse descende.

[Col. 1246D] VERS. 2.---Uriam, etc. (ID.) Urias, lux Domini; Zacharias, memoria Domini; Barachias, benedictio Domini; his testibus nativitas Domini comprobatur. Unde duobus testibus euntibus in Emmaus incipiens a Moyse et prophetis, quae de se dicta erant, disseruit.

VERS. 3.---Ad prophetissam. (ID.) Ad Spiritum sanctum a quo omnis prophetia, quae Graece neutri generis pneuma, Hebraice feminini Ruach, Latine masculini generis est, et ideo diversis positionibus sortitur, nullius est enim. Vel ad Mariam, quam prophetissam fuisse nemo dubitat.

VERS. 4.---Puer. (ID.) Praecipitur itaque Isaias, etc., usque ad domum David sola invocatione salvaret.

[Col. 1247A] Pro eo quod abjecit populus aquas Siole. (HIER.) In quibus caecus se lavit, etc., usque ad terram ipsius Judam conatus sit possidere.

VERS. 7.---Aquas fluminis. (ID.) Exercitum Sennacherib, cujus potentia occupans terram Samariae inundationi fluminis comparatur.

VERS. 9.---Congregamini populi. (ID.) Quasi: Contra Emmanuel nihil potestis, etc., usque ad quia perversitas non potest rectum superare.

VERS. 12.---Ne dicatis. (ID.) Quasi diceret: Non timeatis duorum regum adversus Judam conjurationem: conjuratio est consensus multorum in malum.

Ne timeatis neque paveatis. Tu et qui tecum sunt populi, quia videntur timendi; quia principium sapientiae [Col. 1247B] timor Domini.

VERS. 14.---In lapidem. (ID.) Quem reprobaverunt aedificantes, etc., usque ad peccata peccatis sociantes et vincti laqueis delictorum.

Duabus domibus. Vel in duabus familiis, etc., usque ad per traditiones suas legis praecepta dissipaverunt et maculaverunt.

VERS. 16.---Signa legem. Quasi diceret: Aperi eam, Domine, discipulis meis, etc., usque ad possumus etiam doctrinas intelligere.

VERS. 18.---Pueri mei, ex Deo nati. Alii Prophetae et eorum discipuli. Legunt hoc quidam de duobus filiis Isaiae, etc., usque ad qui in portentum saecularis sapientiae et superbiae Judaeorum fuerunt.

VERS. 20.---Non eris eis. (ID.) Hoc est si populus [Col. 1247C] iste noluerit veritatem a Domino quaerere, non habebit Christum, scilicet lumen veritatis, quam negligit.

VERS. 21.---Regi suo. Diabolo et paternis traditionibus, id est, antiquis erroribus.



CAPUT IX.

VERS. 1.---Primo tempore, (HIER.) Hae duae tribus ab Assyriis in captivitatem ductae sunt, etc., usque ad vidit prius lucem praedicantis Christi.

Terra Zabulon. (ID.) In qua Christus primum praedicavit et miracula fecit: ibi enim aquas in vinum convertit, apostolos elegit.

Via maris. Mare in hoc loco lacus Genezareth, qui Jordane influente efficitur. In cujus littore est Capharnaum, [Col. 1247D] Tiberias, Bethsaida et Corozain, in quibus Dominus maxime commoratus est, et sic: Populus qui ambulabat in tenebris vidit lucem magnam.

Galilaeae gentium. Galilaeae duae sunt: una gentium, vicina Tyriis in tribu Nephtali; altera circa Tiberiadem et stagnum Genesareth, in tribu Zabulon.

VERS. 2.---In regione umbrae mortis. (ID.) In umbra mortis sunt, qui in peccatis adhuc vivunt: In regione umbrae mortis, qui jam mortuis operibus ad inferna descenderunt.

VERS. 3.---Non magnificasti laetitiam. Nobis de salute Judaeorum; quamvis enim gaudeant de gentium conversione, dolent tamen de Judaeorum repulsione.

[Col. 1248A] Laetabuntur coram te, etc. Propheta ad Christum de discipulis.

VERS. 4.---Jugum enim. (ID.) Habet Christus jugum, sed suave; et diabolus, sed importabile onere. Et Christus principatum super humerum, in quo crucem portavit, et diabolus in humero virgam, qua superbit.

Exactoris. Ipsius, scilicet exigentis. Quotidie enim nummum peccati quem primo homini commisit, a posteris cum usura exigit.

VERS. 5.---Quia omnis violenta praedatio. (ID.) Acsi dicat: Genus humanum quod diabolus depraedatus est, auferet ei Dominus violenter, id est, potenter, et ipsum cum tumultu detrudet in infernum. Unde tam de ipso quam de membris ejus dicitur: [Col. 1248B] Periit memoria eorum cum sonitu (Psal. IX).

Vestimentum mistum. (ID.) Diabolus qui plenus omnium sanguine, qui homicida ab initio; vel homines, quibus diabolus tanquam veste circumdatur, quorum manus plenae sunt sanguine.

VERS. 6.---Puer natus est nobis. Non Judaeis, nobis, etc., usque ad sed oriri non videntibus non videtur.

Principatus super humerum. (ID.) Dum duceretur ad patibulum, portavit crucem, in qua meruit principatum.

(ID.) Septuaginta: Magni consilii angelus. Quod in Hebraeo non habetur, sed nominum majestate perterriti, non ausi sunt de puero dicere, quod aperte Deus appellandus sit. Ideo pro his sex nominibus [Col. 1248C] hoc posuerunt, magni consilii angelus.

VERS. 7.---Zelus Domini. (ID.) Coepit ab Emmanuel prophetia, ubi dicitur: Pete tibi signum a Deo. Hic finitur.

VERS. 8.---Verbum misit Dominus. (ID.) Verbum Hebraicum [Figure: [Hebrew Text] 2Kb] Dabar, etc., usque ad despiciunt Ecclesiam, et simplicitatem ejus putant imperitiam.

VERS. 10.---Lateres ceciderunt. (ID.) Dicebant superius, etc., usque ad ex fortibus et bellicosis principibus populum muniemus.

Cedros. Id est, invincibiles ex nobis principes praeficiemus eis.



CAPUT X.

[Col. 1248D] VERS. 1.---Vae qui condunt. (HIER.) Haec plerique adhuc contra decem tribus dici arbitrantur, etc., usque ad cum captivitatis, vel judicii dies advenerit.

VERS. 5.---Vae Assur. (ID.) Hucusque contra decem et duas tribus, etc., usque ad et non solum captivavit, sed partim delevit.

VERS. 7.---Ipse autem. (ID.) Sic philosophi, sic haeretici, et sic persecutores Christiani nominis: cum Deus aliquos eis verberandos permittit, in omnes saeviunt, nec verberare, sed occidere cupiunt: et paucis superatis in omnes audaciam sumunt.

VERS. 9.---Nunquid non principes mei simul. Ordo: Reges sunt mei principes, id est, mihi servientes: [Col. 1249A] multos enim reges secum adduxit, quos subjugaverat.

Damascus. Damascus est metropolis in Syria: hanc condidit Eliezer, servus Abrahae; in hac regnavit Rasin.

VERS. 10.---Quomodo invenit manus. Vox Sennacherib admirantis potentiam suam. Plene dicta complevit. Omnes enim civitates decem tribuum, et Juda et Benjamin praeter Jerusalem depraedatus est, et ipsius partem inferiorem, quam tradidit ei Sobna scriba.

VERS. 12.---Cum impleverit Dominus. Subversiones, scilicet urbis, etiam obsidionem quando venit Rabsaces, et fecit ea quae in sequentibus commemorantur.

[Col. 1249B] VERS. 14.---Ganniret. Gannire est vulpium, vel, ut alii, avium.

VERS. 16.---Et subtus gloriam. Dicit Hieronymus secundum Hebraeos, corpora interfectorum Assyriorum coelesti igne exusta, et in pulverem redacta, vestimenta illaesa; et venientes Judaei, vestium summitate arrepta, pulverem excutiebant.

(HIER.) Quidam volunt hunc regem significare contrariam fortitudinem, etc., usque ad tradunt enim Hebraei decem tantum de ejus exercitu remansisse.

VERS. 17.---Et erit lumen. Dicunt Hebraei quod Michael archangelus fuerit, cui commissa est custodia illius gentis, sicut Daniel dicit.

[Col. 1249C] VERS. 18.---Et gloria saltus. Carmelus mons magnus, fecundus arboribus. Quasi exercitus innumerus (sicut ligna sylvarum), et corpore et anima peribit.

Ad carnem. (ID.) Haeretici quoque, cum ecclesiastica doctrina illuxerit, et eorum decipula patuerit, ad tantam venient solitudinem, ut de saltu et infructuosis arboribus, et innumerabili multitudine, vix pauci resideant, qui eorum sequantur errorem.

VERS. 20.---Et erit in die illa. (HIER.) Cum Phacee et Rasin vellent venire, etc., usque ad sed in Deo spem ponant.

VERS. 21.---Reliquiae convertentur. Secundum Josephum innumerabili Judaeorum multitudine occisa, [Col. 1249D] intelligimus paucos in apostolis et apostolicis viris esse salvatos.

VERS. 22.---Consummatio abbreviata. Perfectio eorum quae de Christo erant tam longo tempore ante praedicta tribus annis et dimidio completa.

Justitiam, quia injuste occisus, mortem et diabolum juste vicit, et mundum redemit morte.

VERS. 23.---Consummationem enim. (ID.) Ad litteram. Fecit, quia tantam multitudinem praeter decem, occidit brevi spatio unius noctis.

VERS. 24.---Super te in via Aegypti. Captivitatis decem tribubus, etc., usque ad cepit et subvertit.

VERS. 25.---Paululum modicumque. Hoc longo tempore post completum est; sed omnia saecula [Col. 1250A] aeternitati (in quo omnia praesentia sunt) comparata momentanea sunt.

VERS. 26.---Virgam suam in mare. (ID.) Quasi: Antequam veniat super te, aggredietur Tharacam, regem Aethiopiae, et transibit mare Rubrum, et levabit virgam super Aegyptum, et sic cum multo exercitu revertetur contra Jerusalem.

VERS. 29.---Transierunt cursim. Gaba sedes, etc. Praeteritum pro futuro more prophetico.

VERS. 31, 32.---Confortamini adhuc dies est. (ID.) Postquam Sennacherib tetendit in Nobe tentoria, volens mane expugnare Jerusalem, non cessavit usque in mediam noctem minari desolationem Jerusalem, dicens: En, ista sola civitas liberari de manu mea poterit?

[Col. 1250B] VERS. 33.---Ecce dominator Dominus exercituum, etc. Dixit pueri nomen de virgine nascituri, etc., usque ad et Libanus cum suis cedris succidatur.



CAPUT XI.

VERS. 1.---Et egredietur virga. (HIER.) Usque ad principium visionis Babylonis, prophetia est de Christo, quam per partes explanamus, ne lectoris memoriam confundamus.

Egredietur. Virgam et florem Judaei ipsum Christum interpretantur, etc., usque ad et tu es Filius meus primogenitus, qui regnas in sempiternum.

VERS. 2.---Et requiescet. (ID.) Quia in ipso habitat omnis plenitudo Divinitatis.

Spiritus. Sicut sermo Domini, lux, vita et resurrectio [Col. 1250C] vocatur, etc., usque ad hi sunt septem oculi in lapide uno secundum Zachariam.

VERS. 3.---Et replebit eum spiritus. (ID.) Spiritualiter propter parvulos qui timore indigent, quem foras mittit perfecta charitas. Qui enim timet, poenam habet, et non est perfectus in charitate.

Non secundum. Non accipiet personam, quia non est personarum acceptor Deus, sed in omni gente; qui timet Deum acceptus est illi.

Arguet. (ID.) Pharisaeos et reprehendentes apotolos, quando in sabbato ambulantes per sata, spicas vellentes manibus confricabant et manducabant.

VERS. 4.---Virga oris sui. (ID.) Potest per virgam sententia judicii intelligi. In principio enim praedicationis [Col. 1250D] dixit: Poenitentiam agite, appropinquabit enim regnum coelorum; et subjunxit: Omnis arbor quae non facit fructus bonos eradicetur et in ignem mittetur.

VERS. 5.---Interficiet impium. Si enim Michael interficiet (ut quidam dicunt), ipse Deus tamen in Michaele hoc faciet.

Fides. (HIER.) Fideles bene operando adhaerebunt ei qui factus est sapientia, justitia et sanctificatio, qui ait: Ego lux et vita.

VERS. 6.---Lupus cum agno. (ID.) Paulus cum Petro, unde: Benjamin lupus rapax. Et: Pasce oves meas. Habitabit lupus cum agno. Non agnus et haedus habitabant cum lupo et pardo, sed lupus et [Col. 1251A] pardus, agni et haedi imitantur innocentiam, scilicet Christum.

Habitabit lupus. (HIER.) Judaei nostri judaizantes, etc., usque ad nihil malum, nisi turpitudinem.

(ID.) Vitulus et ovis humiles et innocentes, etc., usque ad hoc praestet Ecclesia in mundo.

VERS. 7.---Leo quasi bos, etc. (ID.) Principes enim hujus saeculi et simplices alii historiae superficie sunt contenti; triticum enim et medullam, id est, interiorem sensum non intelligunt.

VERS. 8.---Infans. Christus, vel apostoli, malitia parvuli, sensu perfecti: qui daemones ejiciebant de corporibus obsessis.

Reguli. Regulus, rex omnium serpentium, etc., usque ad de obsessis corporibus scilicet.

[Col. 1251B] Manum. Id est, divinam potentiam in comprehensum exinde aspidem vel regulum, id est, diabolum, tradet captivum.

VERS. 9.---Quia repleta. More suo, in fine prophetalia verba panduntur, ne ad litteram accipiantur.

VERS. 10.---Qui stat in signum, unde: Ecce positus est hic in ruinam, et in resurrectionem multorum in Israel, et in signum cui contradicetur (Luc. II). LXX: Qui consurget ut sit princeps, etc., usque ad idem significat sepulcrum. Pro dormitione et requie, altero verbo, sed eodem sensu, sepulcrum vertimus.

VERS. 11.---Residuum. (ID.) Apostolus: Reliquiae salvae fient. Tradunt enim historiae quod apostoli [Col. 1251C] toto orbe diffusi praedicaverunt Evangelium: et quidem Persas, Indosque penetraverunt, ut Aethiopia manum daret Deo.

VERS. 12.---Signum. Crucis, in qua est victoria, ut sciant omnes in quo diabolus sit victus.

A quatuor plagis. (ID.) Hoc in Pentecosten videtur impletum, etc., usque ad ut totius mundi vocatio demonstretur.

VERS. 13.---Et auferetur, etc. (ID.) Quando Isaias hoc praedicebat, inter duas et decem tribus discordia inexorabilis erat, credentes autem pacificati sunt in fide Christi et unitate charitatis.

VERS. 14.---Praeceptum manus, etc. Quod praecipiunt operantur; et verbo docent, et exemplo.

VERS. 15.---Linguam maris. (ID.) Quae idola laudabat. [Col. 1251D] Mare, id est, populus Aegypti, (qui super omnes idola colit,) ut Deum laudet et timeat, et idola condemnet et abijciat.

Et levabit. Ut Idumaea, et Moab, et filii Ammon tradent manus apostolis, sic et Aegyptii.

Et percutiet. Id est, minuet pro uno septem principes ponendo, etc., usque ad ut siccis pedibus transirent.

Ut transeant per eum, etc. Sub metaphora, Nilus divisus et in partes caesus dicitur, etc., usque ad Domino Evangelio viam praeparante.



CAPUT XII.

VERS. 1.---Confitebor tibi. (HIER.) Sicut transito [Col. 1252A] mari Rubro, dixerunt: Cantemus Domino, etc. Sic regno mundi destructo, dicit Ecclesia: Confitebor tibi.

VERS. 3.---De fontibus Salvatoris. (ID.) Unde: Benedicite Domino de fontibus Israel, etc., usque ad ut prophetia cum Evangelio conveniat.



CAPUT XIII.

VERS. 1.---Onus Babylonis. (HIER.) Babylon, metropolis Chaldaeorum, etc., usque ad qui dicit: Haec omnia tibi dabo, si cadens adoraveris me.

VERS. 7.---Dissolventur, etc. Quia nullum opus Dei justitia dignum reperietur.

VERS. 8.---Combustae. Quasi carbones nimio dolore, vel in re. Multi enim fuere combusti. Combustae igne. Igne quem sibi succenderunt, quia dicere [Col. 1252B] non possunt: Signatum est super nos lumen vultus tui, Domine (Psal. IV), et: Nos autem revelata facie gloriam Domini contemplantes (II Cor. III).

VERS. 10.---Obtenebratus est sol. Possunt haec ad diem judicii referri, quando omnia luminaria obtenebrari videbuntur comparata splendori Christi.

VERS. 11.---Et visitabo super orbis mala. Vindicabo ut corrigam, etc., usque ad: Misericordia autem mea non auferetur ab eis.

Et requiscere. Quasi diceret: Hoc faciam, ut qui superbit humilietur.

VERS. 12.---Pretiosior erit vir auro, etc. (ID.) Omnia rara pretiosa, id est, vir Babylonis rarius invenietur auro. Similiter dicitur sermo Domini pretiosus, id est, raro inveniebantur. In die quoque [Col. 1252C] judicii visitabit Dominus mala orbis, et quiescere faciet arrogantiam daemonum, et pauci invenientur electi propter persecutionem Antichristi.

VERS. 13.---Coelum turbabo, etc. Non quod animata sunt, sed propter indignationem Domini, qui respicit terram, et facit eam tremere. Forsitan imminente captivitate, coelum tonando, et terra concutiendo mota est. Potest de die judicii legi.

VERS. 14.---Damula fugiens. Damula, diabolus est vel prava doctrina, cujus magistri in damula significantur, quae Graece dicitur .

VERS. 17.---Ecce ego suscitabo, etc. Legimus in Genesi X, quod et Madai filius Noe auctor Medorum fuit: qui interpretatur mensura, sive a potente vel forti. Igitur contra Babylonios qui mente confusi [Col. 1252D] sunt, suscitantur a potente et forti Deo fortitudines ad puniendum, quae reddant unicuique secundum opera sua.

VERS. 19.---Et erit Babylon illa civitas, etc. (ID.) Non postea reaedificata est, etc., usque ad a lupis et canibus devorandas.

VERS. 21.---Bestiae, etc. Per has omnes bestias lucis refugas, daemonum vel angelorum fortitudines intelligimus, quibus ad puniendum traduntur.

Struthiones. De quibus in Job satis tractatum est, quae de terra altius non elevantur, cum pennas habere videantur.

Pilosi. Sylvestres homines hispidi, qui et incubones, vel satyri, vel genera daemonum.

[Col. 1253A] VERS. 22.---Ululae in aedibus. Magnitudinis corvinae, sed maculis respersae, quae rostro in palude sito horrendum stridunt.

Sirenes. Sunt serpentes cristati et alati velut alii pisces marini in specie muliebri, vel portenta diaboli, quae dulci cantilena decipiunt homines, hujus saeculi naufragium, non clausis auribus transeuntes.



CAPUT XIV.

VERS. 1.---Jacob. Nota proprietatem verborum. Jacob qui adhuc in lucta est, miseretur: Israel, qui post victoriam nomen accepit, elegit.

VERS. 4.---Quomodo, etc. Admirando quomodo vastator terrarum, etc., usque ad novissima autem inimica destruetur mors.

Exactor. (HIER.) Qui exigit usque ad novissimum [Col. 1253B] quadrantem a debitoribus suis, qui dicunt illud: Dimitte nobis debita (Matth. V). Huic tradentur debitores, huic tradidit Paulus Corinthum fornicantem.

VERS. 5.---Baculum. Vocat Nabuchodonosor vel diabolum, quia sicut per illum flagellantur a Deo impii, sic per hunc in poenis inferni vel quotidie in peccato suggerendo, insidiando.

VERS. 8.---Abietes quoque. Principes diversarum gentium ab illo afflicti; vel filii, quorum patres interfecit.

Ex quo dormisti. Quia victo forti et direptis vasis, ejus satellites corruerunt, unde: Ite in ignem aeternum, qui paratus est diabolo, et angelis ejus (Matth. [Col. 1253C] XXV). Nota mortis mors dormitio dicitur.

Qui succidat. Unde psalmus: Operuit montes umbra ejus, et arbusta ejus cedros Dei (Psal. LXXIX.) Has aliquando peccantes tradit Dominus supplicio conterendas: unde dicitur: Conteret Dominus cedros Libani (Psal. XXVIII).

VERS. 9.---Infernus. Habitatores vel principes ejus inferni subter te. Sub terra enim est infernus, in quo visus est dives ille a Lazaro, unde Dominus vinctos suos eruit, vinctum diabolum dimisit.

Omnes principes. Etsi haec facta non sunt, tamen fieri potuerunt. Solatium est malorum inimicos habere socios poenarum.

VERS. 10.---Vulneratus es. Qui immortalis et Deus videbaris. Nos pro imbecillitate sensuum putabamus [Col. 1253D] non posse resistere potentiae Dei, et te solum in altitudine tua permanere.

VERS. 11.---Subter. (ID.) Putredo tinea et operimentum vermium, etc., usque ad qui dicebat Christo: Haec omnia tibi dabo, si cadens adoraveris me (Matth. IV).

VERS. 12.---Qui mane oriebaris. (HIER.) Hi sunt falsi apostoli, etc., usque ad et in lateribus aquilonis, in frigidis.

VERS. 13.---In coelum conscendam. (ID.) In firmamento erat, in coelum ubi est Domini solium cupiebat ascendere. Haec omnia ad haereticos sunt referenda, qui cum deorsum sint cum principe suo, jactant se excelsos esse.

[Col. 1254A] In lateribus aquilonis. Unde: Ab aquilone exardescunt mala, et succenditur olla Jeremiae. De quo: Dicam aquiloni, Da: id est, redde captivos.

Nubium. Id est prophetarum, de quibus: Mandabo nubibus meis ne pluant super eam imbrem (Psal. XXXV). Et veritas tua usque ad nubes. Judas nubes fuit cum aliis apostolis, sed vitio suo diabolum ascensorem suscepit.

VERS. 15.---Verumtamen ad infernum detraheris. Qui per virtutes potuisti ascendere, per vitia cades. Sancti habent pennas columbae et aquilae ut volent et requiescant: impii quasi plumbum merguntur in aquis vehementibus, et descendunt in profundum quas lapis (Zach. V). Iniquitas sedet super talentum plumbi.

[Col. 1254B] Detraheris. Invitus Christus; descendit voluntarius.

Profundum. Ad infimas et pessimas poenas. Quanto enim gradus altior, tanto casus gravior.

Laci. Id est, inferni, etc., usque ad sed per teporem et simulationem fidei a Domino rejiciuntur.

VERS. 16.---Est vir. (ID.) Non Deus; unde: Inimicus homo superseminavit zizaniam (Matth. XIII).

VERS. 17.---Urbes. (ID.) Ecclesias, ut faceret synagogas diaboli, et haeretica pravitate pollueret munditiam fidei.

Vinctis ejus non. Quos solvunt apostoli, imitatores magistri, etc., usque ad sed in tenebris recludebat, ut nec Evilmerodach filio suo aperiret.

VERS. 18.---Omnes reges. (ID.) Reges gentium, [Col. 1254C] etc., usque ad nec in morte quiescit a cruciatibus.

VERS. 19.---Tu autem. Videtur fabulae consentire, etc., usque ad reviviscet pater tuus.

Quasi cadaver. (ID.) Multitudine peccatorum putruerunt, et corruptae sunt cicatrices meae (Psal. XXXVII). Virtus suavis odoris est.

VERS. 20.---Consortium. Scilicet sepulturae. Altera est enim poena auctoris, altera ejus qui ab auctoritate compulsus: Hic est gladius quo vulnerati sunt plurimi, et interfecti.

Tu enim terram. Quasi: In superbia tua regnum Chaldaeorum destructum est, quod adhuc mansisset, nisi superbia tua non fuisset.

[Col. 1254D] Populum. Quem tibi Deus commiserat corrigendum et regendum.

Occidisti. Non Deo reservans vivos, sed poenae tuae praeparans socios.

Non vocabitur. Ideo non vocabitur, in aeternum, etc., usque ad deleta est omnis progenies, pro superbia et impietate patris.

VERS. 21.---Iniquitate: (ID.) LXX. Pro iniquitate patris tui. Quod quidam non intelligentes, draconem, qui regnat in mari, quem Leviathan appellant, Hebraei volunt esse patrem diaboli; secundum illud: Quia mendax est et pater ejus (Joan. VIII), quod male intelligendo depravant.

VERS. 23.---Et ponam. Nihil est in ea nisi venatio [Col. 1255A] regia, et coctilibus muris post annos plurimos refectis inclusa.

In possessionem ericii. Mundus quoque ab ericio et paludibus possidetur modo, id est, ab immundis spiritibus; sed in fine mundi scopabit, id est, purgabit eum Dominus igne purgatorio.

VERS. 24.---Juravit Dominus. Hucusque de Babylone et regibus, etc., usque ad et hoc in terra Juda et in montibus ejus, sicut Dominus praedixerat.

VERS. 25.---In montibus. Nota proprietatem, etc., usque ad sed et eos qui virtutibus profecerunt.

VERS. 26.---Hoc consilium, id est, auferatur jugum ejus, etc., usque ad generaliter ad orbem terrarum pertinere.

[Col. 1255B] VERS. 28.---In anno quo mortuus. A principio libri hucusque sub Ozia, Joatham, Achaz, vaticinatus est Isaias, usque ad finem sub Ezechia praedicta et partim completa.

Achaz. Quo vivente, regnante in peccatoribus: nec pondus contra alienigenas, nec sermo Dei (juxta Septuaginta) fieri poterat ad Prophetam.

VERS. 29.---Ne laeteris. Rege mortuo, inimici laetantur, quasi aliquid lucri facturi novis rebus: hinc Philisthaei, quos Achaz afflixit, de morte ejus laetantur et Judaeis insultant, quia maturo rege perdito, subjaceant ejus filio, quo regnante, se putant fines eorum posse invadere.

Virga percussoris. (HIER.) Abjecto jugo Dei, etc., usque ad et de eis serpentes volantes, vel qui absorbeant [Col. 1255C] volucres.

VERS. 31.---Ulula. (ID.) Quasi: Philisthaei, plorate miseriam vestram, quae venit per Sennacherib.

Ulula, porta; clama, civitas. Philisthaei potione cadentes, etc., usque ad anima malis cogitationibus repleta.

Ab aquilone enim fumus. Exardescentibus sagittis diaboli, qui noxius oculis et contrarius lumini. Ab aquilone olla Jeremiae succenditur.

Non est qui effugiat agmen ejus. Nullus praeter Jerusalem, etc., usque ad et sola Jerusalem sit liberanda.

VERS. 32.---Nuntiis gentis. Angelis qui praesunt civitatibus et gentibus: singulis mirantibus, cur sola Sion amaritudinem fumi vitaverit, vel evaserit.

[Col. 1255D] Fundavit Sion. Super fundamentum prudentiae, justitiae, fortitudinis, temperantiae, quae sunt Christus.



CAPUT XV.

VERS. 1.---Onus Moab. Haec est visio Isaiae habita de onere, id est, de destructione Moab. Moab, filius Loth, cujus progenies et provincia Moab vocata est: in ipsa est Ar, quae nunc Ariopolis metropolis.

Onus Moab. (HIER.) Est circumcisio carnalis et spiritualis, etc., usque ad Loth quoque, Sodoma per eunte, venit in Segor, et ortus est sol.

[Col. 1256A] Ar, id est adversarius, etc., usque ad post a Chaldaeis vastati sunt.

VERS. 2.---Ascendit domus. Ad excelsa, in quibus superbierat, ut non immolet, sed ut plangat ubi peccaverat.

Dibon. (ID.) Fluxus eorum: Mendacium transit et fluit, et nunquam in eodem statu permanet; sermo autem Domini est compactus et stabilis. Unde manna videtur quasi glacies: non fluit, sed consistit.

Super Nabo. (ID.) Quia et omnis prophetiae hujus unus est sensus, etc., usque ad cum anima eorum ululaverit sibi.

VERS. 3.---Omnis ululatus. Alia littera: Omnis ululat, Moab scilicet, et sic descendet in fletum. [Col. 1256B] Quasi: Ascendit ad excelsa, ut ante idola ploret. Sed cum ibi nullum auxilium reperiret, descendit ad fletum in terram vel in domum suam.

VERS. 4.---Clamabit Hesebon. A principio regni quod est in Hesebon, usque Jasa civitatem, ubi finitur, ubique clamor, ubique luctus.

Expediti Moab ululabunt. Ab uxoribus, fortes bellatores. Inde dicitur Abraham vernaculos domus suae elegisse expeditos, id est, sine uxoribus.

VERS. 5.---Cor meum ad Moab. Ut scilicet provocem eos ad poenitentiam, etc., usque ad quod interpretatur leo Dei.

Ad Segor. (ID.) Segor est ex quinque urbibus Sodomorum, etc., usque ad si post liberationem non peccasset.

[Col. 1256C] VERS. 6.---Nemrim. Nemrim oppidum est super mare, etc., usque ad et ideo arescet herba.

VERS. 7.---Et visitatio eorum. Visitatio in malo: Visitabo in virga iniquitates eorum (Psal. LXXXVIII); visitatio in bono: Visitavit nos oriens ex alto (Luc. I).

Ad torrentem salicum. Hactenus de captivitate Moabitarum per Assyrios, modo de illa quae per Chaldaeos.

VERS. 8.---Ululatus ejus. Quasi, ideo ululabit Moab, quia ubi luxus prius, et delectatio propter irrigua et fontium amoena, ibi modo rivi sanguinis.

VERS. 9.---Aqua Dibon. Dibon, silentium, Dibon flens, et tamen una est civitas.



CAPUT XVI.
[Col. 1256D]

VERS.---1. Emitte agnum. (HIER.) Idcirco prophetae vix intelliguntur, etc., usque ad qui dominetur in toto orbe.

Petra deserti. (ID.) Ruth scilicet, quia juxta praeceptum Domini, etc., usque ad sicut enim Christus pro utroque populo venit, sic de utroque nasci voluit.

Ad montem filiae Sion. Jerusalem, vel potius ad Ecclesiam, quae est in contemplatione tanquam speculationis filia. In Jerusalem quoque maxime praedicavit, miracula fecit, passus est, mortuus est, et resurrexit, et genus humanum redemit.

VERS. 2.---Sic erunt. Sic in captivitatem transibunt [Col. 1257A] per Arnon: qui est terminus Moabitarum et Amorrhaeorum.

(HIER.) Arnon (quae interpretatur illuminatio) eorum qui, derelictis erroribus, transcendunt ad scientiam veritatis.

VERS. 3.---Ini consilium. Nihil agas sine consilio, nec circumferaris omni vento doctrinae, sequere magni consilii angelum.

Coge consilium. De vagis scilicet et errantibus Ecclesiam faciendo.

Pone quasi noctem. Tabernaculum scilicet, in quo quiescere te putabas, etc., usque ad ut fugientem populum Dei apud se recipiat et abscondat.

VERS. 4.---Profugi mei. Qui me fugerunt, qui de Ecclesia egressi sunt, qui sensum suum sunt secuti, [Col. 1257B] non doctrinam Spiritus sancti.

Finitus est enim pulvis. Subito transit ad interfectionem Sennacherib, qui pulvis et miser, quia gloria ejus tanquam pulvis, quem projicit ventus a facie terrae, et miserabiliter ab hac luce migravit, occisus a filiis suis in templo Dei sui.

VERS. 5.---Et praeparabit. Judaei exponunt hoc de Ezechia, qui, post mortem Sennacherib, in pace regnavit. Sed melius ad Christum referuntur, et quaedam ad primum, quaedam ad secundum referuntur adventum.

VERS. 6.---Sedebit super illud. Quiescens et judicans, super corda bonorum.

Audivimus superbiam Moab. More Scripturae, quia laeta nuntiaverat, ne negligentes faceret, comminatione [Col. 1257C] terret.

Et indignatio. (ID.) Contra Deum in coelum posuit os suum prophetis detrahens. Illud evangelicum apponens: Omnes qui venerunt ad te ante me fures fuerunt et latrones. Moysen et David homicidas vocat, Josue sanguinarium.

VERS. 7.---Ululabit. Alter ad alterum, omnes scilicet haereticorum et philosophorum diversitates contra se in tormentis mugient.

Super muros. Non aedificatos quadro lapide, sicut templum Dei sunt, in quo sic lapides politi, ut nec malleus auditus sit, nec securis.

VERS. 8.---Suburbana Hesebon. Omnes cogitationes eorum (quod significat Hesebon) non pertinent ad civitatem Dei; de qua: Fluminis impetus laetificat [Col. 1257D] civitatem Dei (Psal. XLV); sed suburbana sunt, ut ad urbem Domini pertinere credantur.

Sabama. Attolens altitudinem, etc., usque ad Domini ergo gentium apostoli et apostolici viri vineae Sabama exciderunt flagella.

Erraverunt. Lustrantes universam terram Moab.

In deserto. Ut tandem quos interficerent, non haberent.

Propagines. Metaphoram vineae prosequitur.

Transierunt mare. (ID.) Ut mirabilia Domini viderent in profundo tentationum liberati ex eis.

VERS. 9.---Vineam: Vinea Moab, ex vicinia loci talis est, qualis Sodoma.

Sabama. Qui se extollit contra sententiam Dei.

[Col. 1258A] VERS. 10.---De carmelo. Carmelus mons est inter Phoenicem et Palaestinam imminens Ptolomaidi, in quo Elias oravit. Et ponitur saepe pro qualibet fertilitate; unde et hic: Auferetur laetitia et exsultatio de Carmelo (III Reg. XVIII), id est, fertilitas in qua laetabantur Moabitae.

Exsultabit. Quia spiritualis circumcisionis notitiam se habere jactant haeretici.

Vocem. Ne draconis venena inde exprimantur, et bibentes interficiantur.

VERS. 11.---Venter meus. Propheta, qui tanquam cithara, musica arte compositus, et de Dei timore concipiens, multos liberos generat, ut omnis chorda sonum suum reddat.

Et viscera. Sicut cithara sonum compositum non [Col. 1258B] emittit, etc., usque ad et Jacobus, cui una deest, desunt omnes.

VERS. 12.---Sancta sua. Ad sanctam, scilicet Ecclesiae, quae conabitur sua facere, non praevalebit: non enim statim perfecte virtutem capimus.

Non valebit. In eis scilicet non invenient auxilium, in quibus sperabat, et sic apparuit, quia incassum colebat.

VERS. 13.---Hoc verbum. In prooemio, etc., usque ad. Quod enim tibi coeperat, hic est completum.

VERS. 14.---In tribus annis: quasi diceret: Sicut pauci racemi remanent, etc., usque ad sed relicto errore conversus, tribus annis tantum parvus et modicus et inglorius relinquitur.

Mercenari. (ID.) Falsa doctrina omnia lucri causa [Col. 1258C] facit, etc., usque ad levius peccatum est aperte peccare quam sanctitatem simulare.



CAPUT XVII.

VERS. 1.---Onus Damasci. Ecce Damascus. (ID.) Damascus metropolis Syriae, etc., usque ad sed quia non egerunt poenitentiam captivati sunt.

VERS. 2.---Aroer gregibus. Myrica, quae est arbor infructuosa, nascens in desertis, et saxosis locis, quasi diceret: Omnes Syri infructuosi erunt et desolati. Alii dicunt ex hac arbore maleficis artibus odia concitari.

VERS. 3.---Et regnum. Ut peccatum non regnet in ea, quae prius sanguinem diligebat.

Reliquiae Syriae. Ironice, pro ignominia, etc., [Col. 1258D] usque ad ambo ergo captivati ignominiose.

VERS. 4.---Et erit in die illa. (ID.) Cum Syria vastata fuerit ab Assyriis, etc., usque ad alii in Cyrenem translati, quae est regio ultra Aegyptum.

Emarcescet. (ID.) Non habebunt prophetas, nec signa, nec virtutes, nec regnum, nec sacerdotium; sed omne corpus gentis marcescet.

VERS. 5.---In messe. De gentibus dicitur: Messis quidem multa operarii, autem pauci (Matth. IX). Illi vero pauperes, messis reliquias quae per apostolos salvatae sunt, et rarissimas spicas legunt. Nec in montibus, sed in valle Raphaim, id est, in humilitate, litterae veritate. Raphaim enim gigantes sonat.

VERS. 6.---Sicut excussio. (ID.) Percusso populo [Col. 1259A] Judaeorum, oliva quae sub Moyse sexcenta millia armatorum habuerat, et sub David numerante Joab innumerum populum, vix paucos fructus Salvatori obtulit.

Duarum aut trium. Pauli et Barnabae. Et trium Petri, et Jacobi et Joannis, qui in monte transfiguratum Dominum conspexerunt, et archisynagogi filiam suscitari viderunt.

Sive quatuor. (HIER.) Hi sunt reliqui novem, in quibus Judae proditoris Matthias locum obtinuit. Hi pro diversitate gratiarum nobis ignoti, in quatuor aut in quinque separati sunt, ut Evangeliorum numerum et legis in se volumina demonstrarent, tanquam praedicatores utriusque Testamenti.

VERS. 7.---In die illa inclinabitur. Quasi diceret: [Col. 1259B] Dominus esuriens, vix paucas, etc., usque ad sicut legitur in Paralipomen., et idola abjecerunt.

VERS. 9.---In die illa erunt. Irruentibus Assyriis, et vastantibus non solum Damascum, sed et terram decem tribuum.

Aratra. (ID.) Amorrhaeorum. Hoc contra decem tribus, quasi diceret: Sicut olim venientibus filiis Israel, relictis aratris fugerunt Amorrhaei, sic modo decem tribus venientibus Assyriis.

VERS. 10.---Plantationem fidelem. Plantatio fidelis est, quando quis plantat et colit, et fructum colligit. Plantatio infidelis et germen alienum, quando alienus colligit: Omnis plantatio quam non plantavit Pater meus eradicabitur (Matth. XV).

Germen alienum. Non recipiens Patrem, quia non [Col. 1259C] recipis Filium; qui enim credit in Patrem, credit in Filium. Germen alienum, blasphemiae contra Christum.

VERS. 11.---Mane semen tuum. (ID.) Cum scilicet visum fuerit germen, etc., usque ad omnes sancti cum ramis oleastri radicem salvari.

VERS. 12.---Vae multitudini. Sennacherib et exercitui ejus, etc., usque ad cuncta opprimere et occupare cupienti.

VERS. 13.---Rapietur. Raptus est a Jerusalem, quando cum paucis fugit in Ninivem. De mundo raptus est, quando a filiis suis cito occisus est, ut patet.

VERS. 14.---Haec est pars eorum qui vastaverunt. Propheta ex persona Israel, quasi diceret: Sic solet [Col. 1259D] Deus beare inimicos nostros.



CAPUT XVIII.

VERS. 1.---Vae terrae. (ID.) Quia de caeteris persecutoribus Ecclesiae dixerat, etc., usque ad quasi errando inutilia fecerit.

Vae terrae cymbalae alarum. Convertitur iterum ad Aegyptum, et vocat eum, etc., usque ad timorem Domini abstulerunt eis.

VERS. 2.---In vasis papyri, id est in navibus de papyro factis, etc., usque ad pertransit et labitur.

VERS. 3.---Gentem exspectantem et conculcatam. Omnes enim haeretici sibi promittunt ingentia, etc., usque ad id est doctrinam eorum audiunt.

[Col. 1260A] VERS. 4.---Nubes roris. Grata messoribus fatigatis, quibus refrigerium praestat, et stipulam arentem facit humectando secabilem: sic sermo meus contra Aegyptum, gratus omnibus erit in me credentibus, et Assyriis a me eis data victoria.

VERS. 5.---Ramusculi. (ID.) Inutiles: unde: Ego sum vitis vera, et Pater meus agricola est: omnem palmitem in me non ferentem fructum tollet eum, et omnem qui fert fructum purgabit eum.

VERS. 6.---Et omnes bestiae terrae. Hyperbolicos. Neque enim omnes bestiae terrae super eum hyemabunt. Sed significat, et occisionem immensam, et bestiarum multitudinem maximam superventuram, quibus aestate et hieme cadavera sufficiant in escam.

[Col. 1260B] VERS. 7.---In tempore. Revertitur Propheta ad populum Israel, et promittit ei bona, dicens: In tempore, quasi dicat: Vastata Aegypto, non sperabit ultra Juda in umbra ejus; sed fidei et bonorum operum Domino offerret munus. Quod impletum est septuagesimo anno post captivitatem sub Zorobabel et aliis ducibus.



CAPUT XIX.

VERS. 1.---Onus Aegypti, etc. (ID.) Sciendum multa quae hic dicuntur ad Aegyptum historialiter pertinere; sed, et hic et in aliis locis, Scripturarum multa ponuntur quae non possunt juxta historiam stare, ut rerum necessitate cogamur altiorem intelligentiam quaerere.

Ecce Dominus ascendet, etc. (ID.) Aegyptus, tenebrae [Col. 1260C] vel moeror, etc., usque ad et corda sapientium Aegypti pavore tabuerunt.

Simulacra Aegypti. Idololatria fractam se sentiens, ut etiam magi a daemonibus docti, vel juxta prophetiam Balaam intelligentes natum Filium Dei, qui magicam destruerat artem, in Bethleem venerunt et Puerum adoraverunt.

VERS. 2.---Et concurrere faciam. (ID.) Unde in Evangelio: Non veni pacem mittere in terram, sed gladium: veni enim separare hominem a patre suo, etc., (Matth. X).

VERS. 3.---Et dirumpetur, etc. (ID.) Dividetur in contraria voluntas Aegypti, ut non magna sentiant sicut ante, sed spirituali gladio separati, consilium suum cognoscant praecipitatum esse.

[Col. 1260D] VERS. 4.---Dominorum crudelium. Multis dominis Aegyptus tradita est. Primum Assyriis, post Nabuchodonosor, tertio Alexandro, ad ultimum Romanis, Antonio et Cleopatra ab Augusto superatis. Chaldaei crudeliores, Romani potentiores.

VERS. 5.---Et arescet. Fieri solet, ut cum ira Dei captivitas venit, ut indignationem ejus pestilentia subsequatur, et contra peccatores elementa desaeviant. Veniente ergo captivitate per Chaldaeos vel Romanos, forsitan et Nilus, et fontes siccati sunt. Hyperbolicos quoque propter nimiam tribulationem flumina possunt dici defecisse, et fontes aruisse et rivuli.

VERS. 11.---Stulti. Adveniente captivitate Babylonica [Col. 1261A] vel Romana, omnia magorum defecerunt consilia.

Principes Thaneos. (HIER.) Humilis mandati; omnes enim haeretici contrariam altitudini humilitatem docent, et ad inferos detrahunt, et humilis mandati et dejecti sunt principes.

Filius sapientium. Haec dicebat unusquisque Pharaoni, etc., usque ad et deos magnos auctores suae gentis fuisse jactant Isim, et Osirim, et Typhonem.

Regum antiquorum. Quasi dicat: Habeo scientiam Scripturarum cum sapientia saeculari.

VERS. 14.---Ebrius et vomens. (ID.) Furore draconum, ut tandem post vomitum intelligant ebrietatem suam. Quandiu enim ebrii fuerint, nec principium habebunt, nec finem.

[Col. 1261B] VERS. 15.---Refrenantem. (HAYMO. in Isa.) Pro eo quod Hieronymus debuit transferre, etc., usque ad alii prae lascivia quid faciant, nesciunt.

VERS. 16.---Mulieres. Quas amat Aegyptus, quas solas vult Pharao vivere, necatis viris. Diabolus virtutes interficit, vitia conservat.

VERS. 17.---Terra Juda Aegypto. Scientia Scripturarum lex, et prophetae; Evangelia erunt Aegypto in festivitatem cum se cognoverit, vel in timorem cum se mendacia habuisse intellexerit.

In pavorem. Alii in festivitatem, etc., usque ad promittendo auxilium eis.

VERS. 18.---Quinque civitates. Quidam quinque libros Moysi intelligunt, etc., usque ad quia de vitiis ad virtutes commutantur.

[Col. 1261C] Lingua Chananaea. Quaeritur cur non lingua Hebraea, etc., usque ad et qui tactu immundo delectantur.

VERS. 19.---In die illa. (ID.) Hoc non intelligens Onias sacerdos, etc., usque ad et eos usque hodie linguam propriam tenuisse.

Et titulus. Titulus Domini evangelica doctrina et apostolica, quae est usque ad terminos terrae, unde: In omnem terram exivit sonus eorum (Psal. XVIII). Vel titulus juxta terminum fidei, operatio bona, quae quantum et fides extendi debet, vel imitatio passionis Christi.

VERS. 20.---Clamabunt enim. Cum evangelica doctrina creverit, et persecutio ingruerit, tunc qui crediderint, clamabunt ad Deum patrem.

[Col. 1261D] VERS. 23.---In die illa. Ante adventum Domini, singulae nationes, etc., usque ad qui de regno in regnum discurrunt.

Et servient Aegyptii. Non quod postea illi fuissent subjugati, etc., usque ad ejusdem cum ipsis conditionis.

In die illa erit. (ID.) Non vicissim ab Assyriis Aegyptiisque medius vexabitur, sed erit tertius cum ipsis serviens, scilicet Romanis.

VERS. 25.---Benedictus. Hae regiones prae omnibus aliis monarchis abundaverant, et ideo benedici meruerunt.



CAPUT XX.

VERS. 1.---In anno. (ID.) Assyria nomina sunt [Col. 1262A] haec, etc., usque ad expugnat eos qui serviunt generationi et libidini.

In anno. Azotus, urbs Palaestinorum potentissima de quinque, etc., usque ad quae per eum loquebatur Dominus.

Cum misisset. Pulchre rex Assyriorum Sargon, id est princeps hortorum, dicitur, cui similis est Achab: Qui vineam Naboth in hortum vertere cupiebat; quod ille tropologice intelligens, maluit mori quam facere, ne paterna haereditas et possessio antiqua in regis impii mutaretur delicias.

VERS. 2.---Vade et solve. Praecipitur prophetae ut sacco calceamentisque depositis, etc., usque ad nihil enim occultum quod non reveletur.

Et fecit sic. Mira obedientia, solo cilicio induebatur [Col. 1262B] vir nobilissimus, ut Hebraei tradunt. Cujus filiam Rex Manasses accepit in conjugium, non erubuit nudus incedere, nihil honestius judicans quam Domino obedire.

VERS. 3.---Discalceatus. (ID.) Notandum quod antequam capiatur Azotus, etc., usque ad ad quam festinat, vel stare, vel ambulare.

VERS. 4.---Ad ignominiam. Quia pascha Domini comedere non poterant, quod comedit lumbis accinctus, baculum tenens manu, calceatis pedibus, ne, per hujus saeculi solitudinem transiens, a serpentibus mordeatur.

VERS. 6.---Haeccine erat. Admiranda Dei providentia, etc., usque ad in fine ex toto peribit, cum regnum Christi illuxerit.



CAPUT XXI.
[Col. 1262C]

VERS. 1.---Onus deserti maris. Babylonis, pro multitudine populi dicta mare.

De deserto venit. In quo Dominus tentatus, in quo Israelitae percussi a serpentibus.

VERS. 2.---Qui incredulus. Generalis sententia, quasi culpa singulorum est quod in tempestate opprimuntur.

Ascende Aelam. LXX: Aelamitae et legati Persarum. Aelamitae, despicientes. Ascende, quasi diceret: O Persae et Medi, nolite timere, equos ascendite, Babylonem obsidete. Ascende. Dei fortitudine confisus, audacter, contra adversarios loquitur.

Omnem gemitum. Quo te et alias gentes gemere [Col. 1262D] faciebat; vel, ut nullus jam gemat pressus potentia Babylonis; vel, tantis malis sit afflicta, ut contra te gemere non audeat.

VERS. 5.---Pone mensam. Quasi diceret: O Persae et Medi, sumite cibum, etc., usque ad in quo ignea tela diaboli restringatis.

Contemplare, etc. Quid post mensam ingruat et, vel, contemplare, o Balthasar, quid scripserit in pariete: Mane, Tethel, Phares.

VERS. 6.---Speculatorem. Speculantes dicuntur prophetae.

VERS. 7.---Ascensorem. Cyrus princeps imperabat Medis et Persis, etc., usque ad litterae scilicet et spiritus ad duo referunt Testamenta.

[Col. 1263A] VERS. 8.---Leo. Idem leo pro virtute animi, qui speculator praerogativa contemplationis.

Super speculam Domini. Id est, per diem in contemplatione positus, diebus ac noctibus paratus audire et loqui quae praeceperit.

Stans totis noctibus. Ut me custodiam ab omni peccato, ut sim dignus audire verbum Domini.

VERS. 9.---Ecce iste venit vir. Quod sequitur, se vidisse significat, venire, scilicet Salvatorem super bigam sedentem, et duobus animalibus, id est, asino et camelo, unum currum jungentem.

Cecidit, cecidit. Cyro et Dario Babylonem vastantibus, etiam idola sunt confracta, templo Beli subverso et igne concremato.

VERS. 10.---Tritura mea. Quasi dicat: O popule, [Col. 1263B] qui recondendus es in horrea mea, quem trivi variis angustiis, ut excuterem paleas et triticum purum, conferrem in horrea, quae audivi a Domino ex Deo Israel, etc.

VERS. 11.---Onus Duma. LXX: Idumaeae, etc., usque ad onus Duma ad me clamat.

Ad me clamat. (HIER.) Deus, scilicet custos meus, etc., usque ad loquitur deinde gentibus: Si me quaeritis, studiosius quaerite (Joan. IX).

VERS. 12.---Venit mane, etc. Quasi populo meo dabo lumen laetitiae, etc., usque ad operatione, et sic audiam vos.

VERS. 13.---Onus in Arabia. Arabes sunt Saraceni, etc., usque ad inde alloquitur Deus Judaeos fugientes sic:

[Col. 1263C] In saltu ad vesperam. O Judaei, qui obsidionem Babyloniam fugietis in saltu, id est in silvis Saracenorum dormietis, fugientes Chaldaeos in semitis Dodanim, quod interpretatur in propinquos vel cognatos, id est, in via quae ducit propinquos vestros Saracenos.

Vesperam. (ID.) Quae est principium noctis. Qui peccare incipit, in vespera est; qui ad summum venit, in media nocte. Media nocte primogenita Aegypti occiduntur. Petrus negat, luce jam vicina poenitet.

In semitis. (ID.) Quia vespera principium malorum, etc., usque ad quando contra patrem rebellavit.

VERS. 14.---Occurentes sitienti ferte. Hoc contra eos potest dici, qui otio et desidiae se tradiderunt et propria salute contenti sunt, nec poenitentibus et conversis manum porrigunt.

[Col. 1263D] Sitienti ferte aquam. Fatigatis fratribus ardore solis et sitis ferte aquam, ne in solitudine pereant.

VERS. 16.---Adhuc in uno, etc. Quasi diceret: Quia non habuistis in eos misericordiam, prope sustinebitis captivitatis miseriam. Post annum a Judaica captivitate et Jerusalem subversione, hi quoque vastati sunt.

Quasi in anno mercenarii: (ID.) quod est: Quomodo mercenarius annum suum, etc., usque ad panemque coelestem comederint.



CAPUT XXII.

VERS. 1.---Onus vallis. Jerusalem quondam domina gentium, etc., usque ad qui de sublimi sensu Scripturarum ad infima corruerunt.

[Col. 1264A] Vallis visionis. LXX: Sion, id est speculae, scilicet Ecclesiae.

Quidnam tibi quoque. Quasi diceret: Cum philosophia et sapientia saecularis, de sublimibus disputans, simplicitatem Ecclesiae contemnat, cur, tu quoque sectaris excelsa?

VERS. 2.---Plena. Doctrina haereticorum plena est multiloquio et clamore.

Interfecti tui. (HIER.) Vallis, scilicet Sion, voluntate propria, ad haereticos scilicet transierunt. Comparatione eorum qui post praelium victi sunt, infelicius vulnerantur qui sponte se tradunt: quomodo in martyrio, qui post poenas negat, levius punitur quam qui sine necessitate Christum abnegat.

VERS. 3.---Cuncti principes, etc. Sicut in Jeremia [Col. 1264B] legitur, Sedechias nocte per muri foramen, etc., usque ad et in Babylonem ducti sunt.

Fugerunt. In fuga concordes, quorum princeps est draco fugiens, coluber tortuosus.

VERS. 5.---Et fletuum. (ID.) LXX: Erroris. Non quod fletus et error a Domino sit, sed occasione Scripturarum quas dedit eis legendas, nascitur erroris occasio, et possunt dicere: Quare nos errare fecisti a via tua? (Isa. LXIII.)

VERS. 6.---Elam. Civitas in Perside provincia, in qua optimi sagittarii: Elam sumpsit pharetram. Elam, ascensus eorum, id est superbia haereticorum, sumpsit pharetram, ut sagittet in obscuro rectos corde.

Parietem. Ecclesiae firmamenta, clypeo suo, id est impugnatione nudavit.

[Col. 1264C] VERS. 8.---Operimentum. Templum quod gentibus et pollutis ante opertum et clausum erat.

Armamentarium. Juxta templum erat domus quam aedificavit David ad reponenda arma, in cujus circuitu arbores multae; unde dicitur domus saltus. Ipsa quoque non lapidea, sed lignea fuit: ex humore enim caementi et lapidum (ut aiunt) eruginat ferrum.

VERS. 9.---Et congregastis. Terra promissionis, quamvis uberrima, etc., usque ad inferior quae ab hostibus capi poterat, superior quae non poterat.

VERS. 11.---Et lacum. (ID.) Non puteum qui aquam vitalem habet et aeternam, sed lacus contritos qui continere non valent aquam.

Inter duos muros. Scilicet et Novum et Vetus [Col. 1264D] Testamentum, fecerunt sibi novas aquas, quas interiores putant et majora continere mysteria quam Vetus Testamentum.

VERS. 12.---Et vocabit Dominus Deus exercituum. Quotidie provocat Dominus haereticos ad poenitentiam, etc., usque ad sed vilipendentes et desperantes dicebant: Comedamus et bibamus, cras enim moriemur (Jerem. XXXIV).

VERS. 14.---Moriamini. (ID.) Vitiis, aut cum eis ad inferos descendatis, etc., usque ad quae hic dicuntur non pertinent ad captivitatem factam tempore Ezechiae.

VERS. 15.---Sobnam. (HIER.) Convertere nunc, etc., usque ad unde ei Dominus haec mala minatur

[Col. 1265A] VERS. 16.---Quid tu hic? Ac si diceret: Cur tibi vis aedificare domum? etc., usque ad quam sepulcrum et memoria appellandum.

VERS. 18.---Coronans coronabit te. Qui scilicet quondam habebas coronam pontificis, et sanctificationem in lamina auri (in qua scriptum erat nomen Dei), tribulatione et angustia coronaberis.

Tribulatione. Pro lamina aurea in qua scriptum erat nomen Domini, quam in fronte portabat sacerdos semel in anno.

Quasi pilam. Sicut sphaera in loco declivi et spacioso stare non potet, sic populus tuus in orbis terminos dispergetur.

VERS. 20.---Servum meum Eliacim. Per Sobnam superbum, etc., usque ad Filium Helciae, id est patris [Col. 1265B] Domini.

VERS. 22.---Clavem. Per clavem quam super humerum portat, sceptrum regni et signum victoriae, id est crucem possumus intelligere quam Christus ipse in suo proprio portavit humero.

Domus David. Domum David vocat domum Domini, in qua erat aurea clavis.

Et aperiet. Unde: Qui aperit et nemo claudit, claudit et nemo aperit. Quod in passione reseravit claudi non poterit; quod in caeremoniis clausit, nemo aperiet.

VERS. 24.---Et suspendam super. Unde in Evangelio: Omnis populus pendebat ex eo. Hodie quoque ad verbum sapientiae ejus pendent.

VERS. 25.---Auferetur paxillus. Quae dicuntur, etc., [Col. 1265C] usque ad Judaei convertentur ad fidem.



CAPUT XXIII.

VERS. 1.---Onus Tyri. Tyrus nobilissima civitas Chananaeorum, etc., usque ad hanc miseriam praedicit Isaias: Onus Tyri, etc.

Ululate. In Graeco apertius: Ululate, naves Carthaginis: vos, scilicet, qui Tyrum venire consuevistis causa negotiationis. Carthago colonia fuit Tyriis, ab eis constructa et culta.

Naves maris. Hebraice Tharsis, id est exploratio gaudii vel contemplatio, quia gaudii contemplatio et laetitiae vertetur in lacrymas.

VERS. 3.---Negotiatio. (HIER.) Negotiatores, etc., usque ad et de aliis vitiis ad alia transeunt.

Semen Nili messis fluminis fruges, etc. Sic construitur: [Col. 1265D] semen Nili fluminis erat messis et fruges ejus, scilicet Tyri. Terra Chananaeorum, in qua Tyrus est, infertilis est: Aegyptus, quam irrigat Nilus, fertilis frugibus, quas Tyrus ab Aegyptiis commutabat.

VERS. 4.---Mare. Saeculi scilicet in quo parva animalia cum magnis, draco (quem Dominus formavit ad illudendum ei) videns eos a venatoribus Christi capi, qui a daemonibus fuerunt capti, dicit contrariae fortitudini venatorum (quam significat Sidon): Erubesce, Sidon.

Non parturivi. Quasi diceret: Nihil profuit parturisse, peperisse et enutrisse juvenes, quia Tyrus sine defensione capta est.

VERS. 5.---Cum auditum fuerit in Aegypto, etc. [Col. 1266A] Tum de omnibus vitiis, tum de haeresibus hoc sentitur, quia una capta alia pertimescit, et in alterius confusione altera se capiendam sentit.

VERS. 6.---Transite, ululate, qui habitatis. Sicut supra dictum est, cum non possent Nabuchodonosor resistere, festinaverunt qui potuerunt naves conscendere: alii remanserunt in civitate.

VERS. 7.---Nunquid non haec vestra est, quae gloriabatur a diebus pristinis in antiquitate, etc. Quasi diceret: Haec ideo praecipio, quia urbs vestra Tyrus, deposito errore veteri, transibit ad veritatem.

VERS. 8.---Principes institores ejus inclyti terrae, etc. (ID.) Inter alios negotiatores, vel etiam in regnis.

VERS. 9.---Ad ignominiam deduceret, etc. Non Dominus ignominiae auctor est, sed quod ignominiosum [Col. 1266B] est ostendit, secundum illud: Contaminatione contaminabit eum, non quod sacerdos contaminationis auctor sit, sed quod ostendit contaminatum eum quem mundum putabant multi.

VERS. 10.---Flumen. Babyloniorum. Super flumina Babylonis illic sedimus et flevimus, dum recordaremur Sion (Psal. CXXXVI).

Cingulum ultra tibi. Fortitudo resistendi, cingulo enim lumbos restringimus: in lumbis fortitudinem habere dicimur.

VERS. 11.---Conturbavit regna. Scilicet Aegyptiorum et Moabitarum, et aliarum in circuitu. Tyro enim capta et subversa, alia regna conturbata sunt timore. Regnum quoque Aegypti pro subversa Tyro datum est Nabuchodonosor.

[Col. 1266C] VERS. 12.---Filia Sidonis. (ID.) In terra Chanaan sunt Tyrus et Sidon; unde: Mulier Chananaea exivit de finibus Tyri et Sidonis occurrens Salvatori (Matth. XV).

Transfreta. Saepe videmus quosdam a proposito suo transire ad aliud, a militia ad negotiationem: a causis ad arma mutant industriam, ut mutent infelicitatem. Sed, Deo dispensante, omnia eveniunt contraria, ut per miserias coacti non in se, sed in Domino creatore confidant.

VERS. 13.---Talis populus non fuit. Usque ad mortem Nabuchodonosor fortissimi super omnes Chaldaei et Assyrii; postea populus Graecorum et Romanorum fortior fuit.

Suffoderunt. Quando Nabuchodonosor Tyrum invasit [Col. 1266D] navigio, non solum murum, sed et domos subvertit; et quae erat negotiatio civitatum, facta est per septuaginta annos siccatio sagenarum.

VERS. 14.---Naves maris, etc. Hebraice Tharsis, etc., usque ad vir ecclesiasticus destruit et subjicit sibi.

VERS. 15.---Septuaginta annis. (HIER.) Tyrus quondam angustiata, etc., usque ad quis ergo non habeat spem salutis, si bene cecinerit, si chordas, id est virtutes, bene composuerit?

(ID.) Septenarius et septuagesimus, qui vel singulis diebus, vel septem decadibus perficitur, perfectam significat poenitentiam, ut, tempore poenitentiae expleto, jure Tyrus ad antiquum statum restituatur.

[Col. 1267A] Canticum meretricis. Quae ab amatoribus derelicta solet carmina in consolationem componere, et praeterita commemorare, sic et Tyrus reversa.

VERS. 16.---Sume tibi citharam. Quae de hoc onere sequuntur ad reversionem Tyri spectant.

Bene cane, frequenter, etc. Admonet eam canticum miseriarum suarum semper cantare, ne iterum eadem patiatur. Dicunt enim hanc esse musicae naturam: si laetum invenerit, laetiorem facit; si tristem, tristiorem reddit.

VERS. 18.---Et erunt negotiationes ejus, et mercedes. ejus. Sicut dicit Hieronymus in Jeremia, etc., usque ad mercedes Domino sacrificaverunt.



CAPUT XXIV.

VERS. 1.---Ecce Dominus nudabit, etc. (HIER.) [Col. 1267B] Post specialem gentium singularum correptionem, etc., usque ad Aegyptiorum et multorum aliorum ad generale onus judicii extremi transit.

VERS. 2.---Erit. (ID.) Omnes similiter vel pro bonis remunerabuntur, vel pro malis damnabuntur. Nulla diversitas erit inter nobilem et ignobilem, sacerdotem et laicum, servum et dominum, etc. Omnes enim exaequo stabunt ante tribunal Christi; nec erit acceptio personarum apud Deum.

Sic sacerdos. Bonus populus cum bono sacerdote percipiet coronam vitae; mali simul sustinebunt tormenta gehennae sine acceptione personae.

Terra. (ID.) Terrena opera ad nihilum redigentur, ut abolita imagine terreni hominis permaneat imago coelestis. Caro enim et sanguis regnum Dei [Col. 1267C] non possidebunt, quia mortale hoc induet immortalitatem.

VERS. 6.---Maledictio vorabit terram. Sicut in principio benedixit Deus omni creaturae, sic in fine maledicit his qui terreni sunt; nec peregrini, sed habitatores terrae: et qui in ea peccant, obliti conditionis suae contra se mutuo debacchantes. Et pauci remanebunt, qui habeant imaginem coelestis.

VERS. 7.---Luxit vindemia, infirmata vitis est. (ID.) In consummatione, mundi praeteritarum deliciarum recordatio erit materia cruciatuum; unde, purpuratus dives qui receperat bona in vita sua, elevans oculos de inferno, cernit Lazarum in requie (Luc. XIX); unde: Vae vobis qui saturati estis, quia esurietis (Luc. VI).

Ingemuerunt omnes qui laetabuntur, etc. Hoc testimonium [Col. 1267D] ingerimus eis qui in conviviis non solum gula et ebrietate, sed auribus luxuriantur, ut per omnes sensus animae fortitudo mollescat.

VERS. 10.---Attrita est civitas vanitatis. Mundus in quo omnia vana, vanitas vanitatum et omnia vanitas.

VERS. 11.---Clamor erit super vino. Per vinum, errorem; ebrii enim errant. Per plateas (quae Graece a latitudine dicuntur) spatiosam et latam viam, quae ducit ad mortem, accipimus. Super his ergo qui erraverunt in lata et spatiosa via hujus saeculi, in die judicii clamor doloris erit.

VERS. 13.---In medio terrae. Jerusalem, quae est (ut aiunt) umbilicus terrae. Et, autumant multi, quia Dominus judicaturus super montem Sion, [Col. 1268A] ex quo ascendit, in aere sedebit, in nube veniet.

Quomodo si paucae olivae, etc. Paucis relictis, cum persecutio voraverit terram, etc., usque ad collectis quoque racemis vix pauci remanent in vitibus vacuis.

VERS. 14.---Atque laudabunt: cum glorificatus fuerit Dominus. (ID.) Laudabunt qui poterunt remanere et pressuram Antichristi fugere, vel ardorem imminentis gehennae.

Hinnient. Equorum similitudine, laetitiae gestientes magnitudinem.

VERS. 16.---A finibus terrae, laudes audivimus, gloriam justi. In Hebraeo, alis terrae. Alae autem vel fines terrae, prophetae sunt et apostoli, qui de terrenis ad coelestia volant, et quibusdam praeceptorum finibus vivendi modum terminant. Dicunt ergo sancti: [Col. 1268B] Sicut a prophetis et apostolis audivimus, sic modo impletum videmus.

Secretum meum mihi. (ID.) Nec potest plene enarrare praemia bonorum, nec poenas malorum, quae praevidet per spiritum; et inde dolet, dicens: Vae mihi.

VERS. 17.---Formido et fovea. Possunt haec tam ad tempora martyrum, etc., usque ad sic etiam fiet in tempore Antichristi.

VERS. 18.---Apertae sunt, etc. Ut videat Deus iniquitates Antichristi et judicet. Dum enim non punit peccata, se videre ea dissimulat.

Fundamenta terrae. Principes saeculi, terrena opera.

VERS. 19.---Confractione confringetur. Non quod terra redigatur in pulverem, vel nihilum, sed quia omnia terrena transibunt. Et quomodo ebrius nescit [Col. 1268C] quid agat, sic omnes qui versantur in terra malorum magnitudine ebrii erunt et stupebunt ad omnia.

VERS. 20.---Tabernaculum unius noctis. (ID.) Quod a viatore transfertur, ut nullum remaneat vestigium, sic transibit figura hujus mundi (I Cor. VII), et erit terra deserta ut non sit habitatio amplius hominum in ea.

VERS. 21.---Et erit, etc. Quasi diceret: Fenestrae coeli apertae sunt, ut prospiciente Domino terrena peccata, omnis figura terrenorum operum praetereat et corruat, neque in pristina statura resurgat. Visitabit ergo Dominus in die illa super militiam coeli, ut non solum terrena, sed coelestia judicet.

Super militiam. (ID.) Inebriatus est in coelo gladius meus. Astra non sunt munda in conspectu ejus. Et in angelis suis reperit pravitatem (Isa. XXXIV, Job. XV, IV).

[Col. 1268D] Reges terrae. (HIER.) Rectores tenebrarum, contra spiritualia nequitiae in coelestibus (Ephes. VI); unde in Daniel: Exiit in occursum mihi princeps regni Persarum, et princeps regni Medorum (Dan. X)

VERS. 22.---Et congregabuntur. (ID.) Origenes dicit quod, post hanc sententiam: Ite, maledicti, in ignem aeternum (Matth. XXV), post multos dies, id est post mille annos visitandi et liberandi sunt. Sed hoc Ecclesia non recipit. Dictum est enim: Ibunt impii in supplicium aeternum, justi autem in vitam aeternam (Matth. XIII). Quod autem aeternum est omni fine caret, et sicut gaudium aeternum, ita et supplicium.

Unus fascis in lacum. Unde: Alligate ea per fasciculos ad comburendum.

[Col. 1269A] Et post multos. Notandum quod non addit: a Domino vel ab angelis, etc., usque ad quod Domini arbitrio derelictum est.

VERS. 23.---Et erubescet. Unde creatura ingemiscit et parturit, etc., usque ad qualis fuit Abraham mortuus in senectute bona.



CAPUT XXV.

VERS. 1.---Amen. (HIER.) Hebraeum, quo saepe Dominus utitur in Evangelio: Amen amen, id est vere vere dico vobis.

VERS. 2.---Civitas. Eversa a Nabuchodonosor, restituta est a Neemia, et a Jesu summo sacerdote. Eversa a Romanis, restituta est ab Aelio Adriano; sed non in eodem loco, nec in statum pristinum.

Et in sempiternum. (ID.) Ut mille annorum regnum [Col. 1269B] et aureae Jerusalem et gemmatae fabula quiescat.

VERS. 10.---Et triturabitur Moab, etc. (ID.) Licet generaliter de consummatione mundi loqueretur, etc., usque ad per Moab igitur recte intelligimus diabolum filiis Dei semper adversarium.

Paleae in plaustro. Ferratis plaustris teruntur paleae, ut eas facilius animalia et pascant et ruminent.



CAPUT XXVI.

VERS. 1.---In die illa, etc. (ID.) Hoc ad praesentem Ecclesiam potest referri, et ad diem judicii. Nunc Ecclesia canticum novum cantat: Christi nativitatem, passionem, resurrectionem, ascensionem. Vetus namque est antiquum hominem ad inferna descendere; novum, ad coelum ascendere.

Urbs fortitudinis. Vox justorum, et nunc, et in [Col. 1269C] futuro.

VERS. 2.---Aperite portas. Hoc canticum repente mutat personas.

Portas. Justitiae; unde: Aperite mihi portas justitiae. Portae vitae et justitiae, etc., usque ad et per multas portas ad eum qui dicit: Nemo venit ad Patrem nisi per me (Joan. XIV).

VERS. 3.---Pacem. (ID.) Repetitio confirmatio est. Hanc habet ille de quo dicitur: Homo homo filiorum Israel (Ezech. XIV); et alibi: Vir vir cujus uxor cubile maculaverit (Num. V), ut duplex homo et duplex vir pacem consequatur duplicem.

VERS. 6.---Conculcabit eam pes, etc. Quia Omnis qui se exaltat humiliabitur (Luc. I). Etiam ad contrarias fortitudines haec referre possumus.

[Col. 1269D] Egenorum. (HIER.) Apostolorum, quos expulerunt Judaei de finibus suis, qui, Domini imitantes paupertatem privilegium virtutis, ejus consecuti sunt.

VERS. 9.---Anima mea desideravit, etc. Non caro; unde: Sitivit anima mea ad Deum fontem vivum (Psal. XLI). Caro concupiscit adversus spiritum (Gal. V).

VERS. 10.---Misereamur. (ID.) Dominus ad prophetam: An misereamur impio, ita ut discat, scilicet clementiam meam, dum ipse salvatur? quasi, hoc melius est.

Et non discet justus, etc. Quasi diceret: Quomodo poterit nosse tuam justitiam, expertus tuam clementiam?

Et non videbit. Dominus ad prophetam, quasi melius [Col. 1270A] est, ut videat, et erubescat de malis suis. Et non videbit, quasi diceret: ad poenam sufficit, quia non videbit me regnantem in coelo cum sanctis meis. LXX: Auferetur impius, ut non videat claritatem Dei.

VERS. 11.---Confundantur zelantes. LXX: Zelus apprehendet populum ineruditum.

VERS. 12.---Domine, dabis. (ID.) Notandum quod postquam opera nostra reddiderit nobis, pacem etiam daturus sit, et quod ideo postulent pacem, quia operatus sit in eis. Dicunt, se, scilicet tormenta, sustinuisse, ut post misericordiam consequantur.

VERS. 13.---Domine, possederunt. (ID.) Daemones, quos in idolis coluimus. LXX: Domine, extra te nescimus alium, non absolute alium, sed extra te: Pater enim in Filio, et Filius in Patre.

[Col. 1270B] Tantum in te recordemur. (ID.) Non aliud petimus, nisi ut post errores digni simus, qui nominis tui recordemur.

Perdidisti omnem. (ID.) LXX: Masculinum eorum, etc., usque ad memoria masculinum interpretatus est contra illud: Nolite errare, Deus non irridetur.

VERS. 15.---Nunquid. Non poenitentiam egit, et hoc est: Nunquid, etc., quasi diceret: Securitas negligentiam, negligentia contemptum parit.

VERS. 18.---Et peperimus. Alii distingunt sic: Et peperimus spiritum, salutem non fecimus in terra.

Spiritum: salute, etc. Ut tota mente credamus, et per quem beneficia non sensimus, per tormenta discamus.

VERS. 21.---Revelabit terra. (ID.) Terreni tunc [Col. 1270C] non poterunt celare quos occiderunt, quia tunc omnia aperta; vel, terra quae suscepit sanguinem martyrum et operuit, tunc revelabitur quando resurgent.



CAPUT XXVII.

VERS. 1.---In die illa, etc. (ID.) Tradunt Hebraei diabolum, etc., usque ad ut inducatur gladius super eum.

Vectem. (HIER.) LXX: Fugitivum. Tunc enim fugiet, etc., usque ad serpens autem, quia insidias molliter infundit.

Cetum. Hebraei, Tanniu; unde Hebraei fabulabantur Leviathan habitare sub terra et in aethere, Tanniu vero in mari.

VERS. 2.---Vinea meri cantabit. Cui Jeremias propinat calicem meracissimum. Merum Graece, purum Latine.

[Col. 1270D] VERS. 5.---An potius? Vox Patris deliberative, etc., usque ad qui non sunt salvati auctoritate legis.

VERS. 6.---Israel, id est populus Judaeorum conversus, videns doctrina filiorum suorum orbem floruisse.

VERS. 9.---Idcirco. Quasi diceret: Ideo dimittetur iniquitas domui Jacob: et caetera propter merita scilicet apostolorum, qui per mundum idolorum altaria comminuerunt.

VERS. 11.---Conterentur. (ID.) Sicut Delbora ad bellum ivit et populum ad ignominiam Judaeorum judicavit; et imminente Chaldaeorum captivitate, viris tacentibus Olda prophetavit: sic imminente captivitate Romanorum, veniebant forte mulieres et docebant eos.

[Col. 1271A] Mulieres. Diversae Synagogae; vel aperte mulieres, quae nudatis pectoribus sanguinantes feriunt lacertos.

Docentes eam. (HIER.) Magna infelicitas populi et reprehensio, a mulieribus lamentationis carmina discere.

VERS. 12.---Ab alveo. LXX: ab Euphrate, etc., usque ad quia habet turbidas aquas, et non perpetuas.



CAPUT XXVIII.

VERS. 1.---Vae coronae superbiae. (ID.) Huc usque ad consummationem mundi, etc., usque ad nec poenitentiae fructum salutis habuit.

Vallis pinguissimae. Gethsemani fertilitate frugum, per eam erat eis ascensus in civitatem, et ibi figebant aliqui, ludi causa, tentoria dum in civitate morabantur.

[Col. 1271B] VERS. 5.---In die illa. (ID.) Secundum prophetiam, cum Dominus, etc., usque ad Scribae enim et Pharisaei vino et sicera inebriati sunt.

VERS. 6.---Fortitudo revertentibus. (ID.) Non leguntur bella Ezechiae, sed Dominus pro eo bellum gessit, interfectis centum et octoginta quinque millibus Assyriorum, quorum Judaei spolia collegerunt: et ad portas Jerusalem cum gaudio reversi sunt.

VERS. 8.---Omnes enim. Dum Scripturarum non digerunt cibos, nec corpori faciunt vitales, sed immaturos et fetentes egerunt, ut in eis Dominus nullum inveniat locum.

VERS. 9.---Ablactatos a lacte, avulsos. Alios non, quia portare non possunt. Hi enim sunt qui jam solido cibo uti possunt; aliis dicit Apostolus: Lac [Col. 1271C] dedi vobis potum, non escam (I Cor. III).

VERS. 10.---Quia manda, remanda, manda, remanda; exspecta, reexspecta, exspecta, reexspecta, modicum ibi, modicum ibi. (ID.) Quasi dicat. Vos non potestis doceri, quia irridentes prophetas (per quos praedicit Dominus vobis mala superventura, ut poenitentiam agatis et liberemini); opponitis, manda, remanda; quasi dicat: O Propheta, praecipe quod vis, minare quae vis; haec tamen non eveniunt quae minaris.

VERS. 11.---In loquela enim. Quasi dicat: Malo vestro haec dicitis, quia non praenuntiabit vobis Dominus amodo mala, sed statim inferet. Et hoc est: In loquela enim labii et lingua altera loquentur ad populum istum, etc.

[Col. 1271D] VERS. 16.---Lapidem. Lapidem quem aedificantes reprobaverunt, hic factus est in caput anguli.

VERS. 19.---Sola vexatio intellectum dabit auditui.

VERS. 21.---Sicut enim. Philisthaeos congregatos superveniens David auxilio Domini, divisit vivos a mortuis et perversa loca dispersit; unde locus ille Baalphrasim nomen accepit.

Alienum opus. (ID.) Opus proprium Dei est misereri, parcere, condonare. Non suum, sed alienum est, irasci, punire.

(GREG.) In mundum veniet, ut faciat opus suum, scilicet ut redimat genus humanum; sed ab ipso est alienum opus ejus; non convenit enim Deitati conspui, flagellari, crucifigi.

VERS. 24.---Nunquid tota. (HIER.) Pius et misericors [Col. 1272A] Deus genus humanum, ut fructum boni operis afferat, arat ut agricola vomere praedicationis, proscindit verbere tribulationis, nunc peste, nunc captivitate corrigit; et hoc est: Nunquid tota die, etc.

VERS. 25.---Gith et cyminum. Gith et cyminum quae in virga excutiuntur, etc., usque ad clavem scientiae habentes.

VERS. 29.---Et hoc a Domino Deo exivit.



CAPUT XXIX.

VERS. 1.---Vae Ariel. (ID.) Ad Jerusalem compatientis affectu: Quia si cognovisses et tu (Luc. XIX); Ariel, leo Dei; leo enim Dei Jerusalem potentissima et fortissima fuit.

Expugnavit. (ID.) Cum potentissima esset, repugnantibus caecis et claudis, quando Joab primus domatum [Col. 1272B] excelsa conscendit.

Additus est annus. Cum captivitati essent a Nabuchodonosor, neque templum habebant, neque sacrificium, et hoc per multos annos: et hoc est annus ad annum additus.

VERS. 3.---Quasi sphaeram in circumitu tuo. Templi similitudinem retinentis antiquam, non magnificentiam.

VERS. 4.---Pythonis, etc. (ID.) Phytonissa quae erat in Endor per necromantiam Samuelem, imo daemonem suscitavit: et hujusmodi futura praedixit in populo illo. Mania, insania, unde manichaeos, manthos, divinatio.

VERS. 6.---In tonitruo. Visi sunt Romani irruere cum tonitruo, et terra moveri eorum adventu, et [Col. 1272C] cum flamma ignis, quia et civitatem succenderunt et templum.

VERS. 9.---Obstupescite et admiramini. (HIER.) Post subversionem Jerusalem et templi, id est Ariel contra Scribas et Pharisaeos prophetia dirigitur.

VERS. 11.---Signatus est enim. Haec impleta sunt, quando et dignitatem et sacerdotium amiserunt, et civitas destructa est et templum a principibus Romanorum.

VERS. 13.---Eo quod appropinquat populus iste. (ID.) Dominus in Evangelio Matthaei utitur, etc., usque ad verbis propriis usos.

Labiis suis. (ID.) LXX. Labiis suis me honorat, cor autem ejus longe est a me: frustra autem colunt me, docentes praecepta hominum atque doctrinas.

[Col. 1272D] VERS. 14.---Peribit enim. (ID.) Ab loco hoc Apostolus testimonium ponit: Perdam sapientiam sapientium, et intellectum prudentium reprobabo: aliis verbis eumdem sensum: Vere grande miraculum fecit Deus in populo ut eodem tempore civitas arderet, et templum corrueret, et omnis magistrorum scientia deperiret.

VERS. 15.---A Domino abscondatis. (ID.) Quasi non videat Deus. Hoc errore Adam et Eva absconderunt se: Cain quoque dixit: A facie tua abscondar.

VERS. 16.---Perversa est, etc. (ID.) Ut Creator ignoret creaturam; unde Apostolus: O homo tu quis es, qui respondeas Deo? nunquid dicit figmentum factori suo: Quare me fecisti? (Rom. IX.)

[Col. 1273A] VERS. 17.---In modico et in brevi. (HIER.) Modicum et breve ex quo hoc praedictum est usque ad ascensionem Domini: omnia enim tempora, aeternitati comparata, brevia sunt et momentanea.

Libanus in Carmel. Libanus mons in Phoenicia, etc., usque ad si esset cum adultero viro.

VERS. 21.---Et declinaverunt frustra a justo. Daemones conati sunt, etc., usque ad Scribae et Pharisaei declinaverunt frustra a justo, dicentes: Non habemus regem nisi Caesarem (Joan. XIX).

VERS. 22.---Redemit Abraham. De igne Chaldaeorum, etc., usque ad ignis enim lingua eorum ur dicitur.



CAPUT XXX.

VERS. 1.---Vae, filii desertores, dicit Dominus. [Col. 1273B] (ID.) Post prophetiam contra Ariel et caetera, etc., usque ad fugerunt in Aegyptum: et hoc est: vae, filii desertores.

VERS. 2.---Qui ambulatis. Ut dicit Hieronymus: Jeremias cum eis ivit, etc., usque ad: ut habitaretis in terra vestra.

Erant enim in Thaphnis. Quasi dicat: An ideo recessistis a me, ut fugeretis usque in Thaphnis et Anes? Thapnis civitas in qua magi contra Moysen signa fecerunt; Anes in finibus Aegypti sita est: forsitan timore turbati non ausi sunt in Thaphnis manere, et fugerunt usque ad Anes.

VERS. 6.---Onus jumentorum. (ID.) Post decem onera diversarum gentium, undecimum onus reliquarum duarum tribuum ponit, quae remanserunt [Col. 1273C] ducto Sedechia et aliis principibus in Babylonem.

In terra. (ID.) Eremus per quam pontifex Joanna filius Chareae et alii duces traduxerunt reliquias in Aegyptum contra praeceptum Domini; vel, ipsa Aegyptus in qua multas tribulationes et angustias sustinuerunt.

VERS. 8.---Nunc ergo. (ID.) Dominus ad Jeremiam, vel ad Isaiam secundum Hebraeos, etc., usque ad quia bene feci eis, bene docui, et ipsi spreverunt.

VERS. 12.---Pro eo quod reprobastis verbum. (ID.) Haeretici quoque et omne dogma contrarium veritati, etc., usque ad et saltem coenosam et parvulam aquam sitientibus praebere.

VERS. 13.---Sicut interruptio cadens. Quasi: Quomodo interruptio muri altissimi qui longam traxit [Col. 1273D] ruinam difficile instaurari, et pristinum decorem recipere potest, sic veniet vobis repentina contritio.

VERS. 19.---Plorans nequaquam plorabit. (ID.) Judaei referunt hoc ad tempus illud quando sub Zorobabel, etc., usque ad in specula scilicet et visione pacis, id est Ecclesia.

VERS. 21.---Post tergum. Prima conditione quasi in facie Adam audivit a Domino, etc., usque ad et hoc est: Aures tuae audient verbum monentis post tergum.

Neque ad dexteram. In utraque parte quidquid supra modum est, in vitio est. Neque ad dexteram, etc. declinandum est, sed via publica gradiendum, id est regia, quae non fallit.

VERS. 22.---Et contaminabis laminas. (ID.) Idola [Col. 1274A] scilicet quae ad similitudinem veritatis artifex lingua composuerit, in splendore eloquentiae (quod significat argentum) et in ratione sapientiae (quod significat aurum) comminues, et disperges, et immunda judicabis.

VERS. 23.---Et dabitur pluvia. (ID.) In Regum volumine scriptum est, etc., usque ad nisi enim vitia abjecerint, virtutes non subeunt.

Pascetur. Quidam haec hyperbolicos Cyri temporibus, qui captivitatem populi relaxavit, in Judaea completa, contendunt.

VERS. 24.---Commixtum migma. Isaac hordeum sevit, etc., usque et ad per paleas et hordeum paulatim proficiunt, et transeunt ad frumentum.

VERS. 25.---Et erunt. In die judicii super montes [Col. 1274B] et colles erunt rivi, etc., usque ad qui enim biberit de aquis ejus non sitiet in aeternum.

Interfectionis multorum. (ID.) Multi enim sunt vocati, etc., usque ad quorum linguae in Babylone confusae, et super quos cecidit turris in Siloe.

VERS. 26.---Et erit lux. Cum praemium laboris percipient, quia creatura liberabitur a servitute corruptionis. Non mirum si luna solis fulgorem recipiat: Quia justi fulgebunt sicut sol (Matth. XIII).

VERS. 27.---Ecce nomen Domini. Filius in nomine Patris, unum enim nomen est Patris et Filii et Spiritus sancti: unde: Baptizantes eos in nomine Patris, et Filii, et Spiritus sancti: non in nominibus, sed in nomine quod est Deus.

VERS. 28.---Spiritus ejus velut torrens inundans. [Col. 1274C] (HIER.) Sicut torrens inundans cum pervenerit usque ad collum, animantem suffocat, sic spiritus irae Dei in judicio impios suffocabit. Finem omnium venisse significans, sicut torrens suffocat eum ad cujus collum pervenit; sic Dei judicium neminem transibit impunitum.

Quod erat in maxillis. Ut pro voluntate diaboli circumferrentur, haec perdet Dominus in die judicii, vel in praedicatione apostolorum cum gentes ad fidem venerint, et idola relinquent.

VERS. 29.---Canticum erit vobis. Post poenam malorum agit de gloria sanctorum. Sicut filii Israel, transito mari Rubro, cum vidissent Pharaonem et Aegyptios submersos, cum laetitia dixerunt: Cantemus Domino, gloriose enim, etc.; sic in die judicii, [Col. 1274D] transito mundo et damnato diabolo et membris suis, sancti cum laetitia exsultabunt in Dei laudibus; eodem modo in conversione gentium.

Sicut qui pergit. Praeceptum est filiis Israel, ut decimam bonorum suorum Domino offerrent, Datorem bonorum glorificantes: sic sancti in judicio offerent manipulos suos exsultantes et Deum laudantes, et gentes conversae similiter.

VERS. 33.---Sulphuris. In inferno fetor intolerabilis et inexstinguibilis ignis.



CAPUT XXXI

VERS. 1.---Vae qui descendunt in Aegyptum. (ID.) Egit de gloria bonorum et de poena reproborum, nunc revertitur ad reliquias quae remanserunt [Col. 1275A] in terra Juda, ducto Sedecia et aliis in Babylonem. Sed prius monuit ne irent in Aegyptum: modo quia ierunt minatur malum.

Non sunt confisi super sanctum Israel. Non exquisierunt corde, sed verbis; dixerunt enim ad Jeremiam: Ora pro nobis Dominum quid agere debeamus? et noluerunt obedire. Cui simile: Deum non invocaverunt. Quod de malis sacerdotibus dictum est.

VERS. 2.---Ipse autem sapiens. Unde Jeremias: Maledictus homo qui confidit in homine, etc., usque ad locus ubi crucifixus est Dominus specialiter vocatur Sodoma et Aegyptus (Apoc. XI).

VERS. 4.---Quia haec dicit. (HIER.) Hoc de illis, qui cum Sedecia in captivitatem ducti, post septuaginta annos, Domino miserante, reversi sunt, caesis in [Col. 1275B] Aegypto Israelitis et Aegyptiis, in quorum auxilio confidebant.

VERS. 5.---Sic proteget Dominus. Ita fecit Dominus contra Samaritanos, qui impedire conati sunt aedificationem templi. Et in tempore Machabaeorum in paucis multos fudit.

VERS. 6.---Convertimini. In prophetia, nec temporis, nec historiae ordinem servat, etc., usque ad sic toto affectu mentis redirent.

VERS. 9.---Ignis est in Sion. Sion, Ecclesia in qua ignis et caminus qui devoret peccatores, scilicet ligna, fenum, stipulamque consumat.



CAPUT XXXII.

VERS. 1.---Ecce in justitia regnabit. (HIER.) Finita prophetia de his qui in Aegyptum descenderant, incipit [Col. 1275C] de adventu Christi et apostolorum ejus.

VERS. 2.---Et erit vir sicut. (ID.) Quasi diceret: Sic erit tutus in tribulationibus, sicut qui ventum et turbinem fugiens tuto se abscondit loco; et qui fontes purissimos invenit in deserto; qui solis ardorem suum prominenti devitat saxo.

VERS. 9.---Mulieres. (ID.) Matronas alloquitur captivandas a Romanis ut poeniteant; vel, per mulieres Synagogas notat, vel urbes Judaeae. Mulieres opulentae, surgite: Post vocationem gentium, quibus Christus in justitia imperavit, ad mulieres opulentas sermo dirigitur.

VERS. 10.---Post dies et annum. Unde: Ecce nunc tempus acceptabile, ecce nunc dies salutis (II Cor. VI); et alibi: Annum placabilem Domino (Isa. LXI).

[Col. 1275D] Post dies. Id est praedicationem Christi. Qui enim impoenitentes fuerunt, etsi non illico captivati, tamen illico conturbati, quia noluerunt recipere praedicationem Domini.

VERS. 12.---Super ubera plangite. Filiae Jerusalem, nolite flere super me, sed super vos ipsas flete, et super filios vestros.

VERS. 14.---Onagrorum. (ID.) Quorumlibet sylvestrium animalium et avium, quae ibi longo tempore habitaverunt.

VERS. 15.---Donec effundatur. Spiritus sanctus, praedicante Elia et Enoch, descendat super nos, sicut In Pentecoste super apostolos. Adjungit autem se propheta compatiendo illis.

[Col. 1276A] Desertum. Solitudo scilicet gentium vertetur in divitias Israel, et Israel reputabitur in gentes.

VERS. 17.---Et cultus justitiae. Ut in silentio oremus, non in plateis, non clamantes, non in multiloquio.

VERS. 18.---In tabernaculis. (ID.) Jam in mansionibus coeli confidenter habitat, unde: In domo Patris mei mansiones multae sunt (Joan. XIV); vel, in Ecclesiis quae in Domino fiducialiter sperant.

VERS. 19.---Grando, quasi diceret: Cum populus Christianus in pulchritudine pacis sederit, tunc ira Dei in saltum saeviet.

VERS. 20.---Beati qui seminatis. (ID.) In expositione Ecclesiastis. Ille magister dignus beatitudine habetur, qui super irriguum pectus seminat audientium, [Col. 1276B] tam de Judaeis quam de gentibus populo congregato.



CAPUT XXXIII.

VERS. 1.---Vae qui praedaris. (ID.) Contra Sennacherib: possunt haec etiam referri ad quemlibet raptorem et ad ipsum diabolum.

VERS. 2.---Domine, miserere nostri. (ID.) In persona populi obsessi a Sennacherib, vel potius, apostolorum et omnium fidelium.

Mane. Qui de exercitu Sennacherib remanserunt; socios mortuos viderunt et in fugam versi sunt.

VERS. 3.---Angeli. Michaelis scilicet, qui princeps Judaeorum, vel Gabrielis, fortitudo et dux praeliorum.

VERS. 4.---Bruchus. Ex locusta bruchus nascitur, etc., usque ad mortuae etiam bruchos gignant.

[Col. 1276C] VERS. 6.---Tuis. O Ezechia; vel suis secundum alios, scilicet liberati populi.

Ejus. (HIER.) Scilicet salutis: sine timore enim neque sapientia, neque scientia quidquam prodest, unde: Habebis multa bona si timueris Deum (Tob. IV); et: Initium sapientiae timor Domini (Psal. CX).

VERS. 8.---Pactum. Quod pepigit Dominus cum Abraham, scilicet: Multiplicabo semen tuum sicut stellae, etc. (Gen. XXII); et alibi: Habitabis in loco isto amodo et usque in sempiternum (Zach. XI).

VERS. 9.---Libanus. Templum: Basan, Regio Og, quam dedit Moyses trans Jordanem duabus tribubus et dimidiae: haec quoque uberrima. Carmelus mons terrae promissionis fertilissimus. Per haec ergo debemus intelligere Judaeos omnem fertilitatem amisisse.

[Col. 1276D] VERS. 14.---Quis poterit. Dei magnalia narrat et Deum ignem vocat.

VERS. 17.---Terram. Viventium. Beati mites, quoniam ipsi possidebunt terram, vel in coelo positi, terrena despiciunt.

VERS. 20.---Tabernaculum quod. (ID.) Tabernaculum quod habuerunt Judaei per eremum, etc., usque ad Ecclesia autem immobilis fundata est supra firmam petram.

VERS. 22.---Dominus enim. (ID.) Judicabit orbem terrae in justitia.

VERS. 23.---Laxati sunt funiculi tui, etc. Redit ad terrenam Jerusalem, et loquitur de ea sub specie navis: superiora dicta sunt de urbe solemnitatis [Col. 1277A] nostrae quam Dominus fluviis suis circumdat.



CAPUT XXXIV.

VERS. 4.---Omnis militia coelorum. (HIER.) Sol, et luna, et stellae obscurari videbuntur, clarescente vera luce, quae est Christus. Spiritus quoque mali, amissa potestate, in inferno recludentur.

Et complicabuntur sicut liber. Non scilicet interior, etc., usque ad nihil enim postea scribetur in eis.

VERS. 6.---In Bosra. (ID.) In civitate mundi contra Deum munita. Bosra enim munita, vel ex Deo; mundus enim voluntate Domini firmatur; unde: Ipse super maria fundavit eum: et: Ego confirmavi columnas ejus. Bosram et Edom, Hebraeorum magistri, Romam volunt intelligi, et omnia de ipsa dici quae sequenti continentur capitulo.

[Col. 1277B] VERS. 8.---Quia dies ultionis Domini annus retributionis. Post generalem mundi ultionem, ad Jerusalem revertitur, cui primum loquebatur et destructionem ejus plano sermone describit, quae facta est a Romanis.

VERS. 11.---Ibis. Avis aquatica serpentibus inimica: has aves dicit Josephus a Moyse delatas in bellum contra Aethiopes; quia serpentes abundant in terra illa per quam aditurus erat.

VERS. 12.---Nobiles ejus. Apostoli enim jam transierant ad gentes: alii fideles admonitione Spiritus sancti, imminente captivitate, transierunt Jordanem in regnum Agrippae qui pacem habebat cum Romanis.



CAPUT XXXV.

[Col. 1277C] VERS. 1.---Laetabitur. Exposita captivitate Judaeorum, agit de conversione gentium.

VERS. 2.---Saron. Populi Judaeorum; unde: Erit Saron sicut desertum (Isa. XXXII).

VERS. 7.---Viror calami. Impletio Scripturae, quae per calamum; et intentionis adjutorium, quae per juncum: calamus enim et juncus juxta aquas oriuntur et virent.



CAPUT XXXVI.

VERS. 1.---Et factum est. (HIER.) Libri Regum et Paralipomenorum consentiunt, etc., usque ad Jerusalem obsedit.

VERS. 3.---Sobna. (ID.) Sobna scriba, alius, non superbus, qui, ut tradunt Haebraei, comminatione Rabsacis perterritus, inferiorem partem civitatis [Col. 1277D] tradidit, arce remanente et templo.

VERS. 4.---Haec dicit. Sicut forsan a patre audierat, haec dicit Dominus: et ut verba ejus habeant majus pondus, notat arrogantiam: Haec dicit rex magnus, quasi contraria fortitudo.

VERS. 6.---Ecce confidis. (ID.) Mentitur plane. Nusquam enim legitur Ezechiam in Aegypto spem posuisse.

VERS. 8.---Nec poteris. Non ex imbecillitate, sed praeceptorum Domini observatione, qui per Moysen de rege Israel praecepit, dicens: Non multiplicabis tibi equos, et currus, nec uxores plurimas.

VERS. 16.---Facite mecum benedictionem, etc. Laudate me, benedicite me. Vel sicut habet alia [Col. 1278A] editio: Facite quod vobis utile est, ut me recipiatis et pax maneat vobiscum.



CAPUT XXXVII.

VERS. 1.---Et factum, est cum audivisset rex Ezechias, scidit vestimenta sua. (ID.) Scindunt vestes, quia audierant Rabsacen blasphemantem. Scidit rex, credens ex peccatis suis et populi hoc provenisse.

VERS. 2.---Isaiam filium Amos. In libro Regum legitur, qui misit ad Isaiam prophetam. Sed hic, quia de se Isaias texit historiam, non prophetam, sed filium prophetae se nominat.

VERS. 4.---Pro reliquiis. Jam enim decem tribus adductae, civitates Judae et Benjamin vastatae: pars etiam inferior civitatis in manus hostium tradita ab impio et superbo pontifice Sobna. Leva oculos, etc.

[Col. 1278B] VERS. 7.---Ecce ego dabo ei spiritum, etc. Quasi dicat: Non dicam universa quae Assyrio faciam, ne meam videar jactare potentiam, sed hoc unum: Ecce ego dabo.

VERS. 8.---Et invenit. Pugnasse Sennacherib regem Assyriorum contra Aegyptios, etc., usque ad Chaldaicae scriptores historiae.

VERS. 15.---Oravit. (HIER.) Jam securior de liberatione. Ante enim ascendit, sed non legitur orasse, quia pro peccatis suis metuebat haec fore.

VERS. 18.---Vere enim, Domine: multis probatur historiis venisse reges Persarum in Graeciam, et subvertisse et spoliasse templa.

VERS. 21.---Et misit. Historia libri Regum et Paralipomenorum admiscetur prophetiae, quia est [Col. 1278C] prophetia de liberatione urbis, de interitu Assyrii, de reversione solis, et de annis Ezechiae additis.

VERS. 22.---Filia Jerusalem. Quae prius non responderat, jam certa de ultione, secura de poena.

VERS. 25.---Et exsiccavi. Tantus fuit exercitus ut fluenta exsiccarent, et ideo puteos aquae inopia facerent.

VERS. 29.---Superbia. (ID.) Non ultra sustinebo, ut scias te non viribus haec potuisse, sed arbitrio meo. Merebantur enim impiae gentes et infructuosae arbores ut per te, quasi securim succiderentur.

VERS. 30.---Tibi autem. (ID.) Omnia haec per nuntios Propheta ad Ezechiam loquitur, quid Sennacherib dixerit, quid ei Dominus responderit: nunc ad ipsum verba convertit, ne dubitet ventura quae [Col. 1278D] praedixit. In hoc enim maxime prophetis credebatur, quia non solum longe post futura, sed in proximo complenda testabantur.

Et in anno. Scilicet imminente messe, irruerunt Assyrii, et vastaverunt messes, et vineta, et oliveta: et ob nimiam obsidionem, quod ex granis repertum est, habuerunt in victum primo anno et secundo; quia enim in anno obsidionis serere non potuerunt, quae repererunt ex pomis et frugibus sumpserunt.

VERS. 33.---Propterea. (ID.) Revertitur ad propositum, et post futurorum spem metum excutit praesentem. Nec enim tanta erit laetitia de his quae promittebat futura, quanta de imminentibus cura

VERS. 35.---Propter me. Significat, quia non ex [Col. 1279A] merito suo, sed Dei clementia conservantur, imo et patris eorum David memoria. In quo admonentur suae negligentiae, et fidei illius, atque justitiae, quam tantum diligit Deus, ut posteros sanctorum merito eorum tueatur.

VERS. 37.---Et reversus. Ideo reservatus, ut sciat potentiam Dei et blasphemantia comprimat ora, et praedicet majestatem illius quem ante despexerat.

VERS. 38.---Filii ejus. Invidentes (secundum traditionem Judaeorum) Asaraddon, etc., usque ad reservatus a filiis in templo Dei sui occidendus.

Ararat. (HIER.) Regio Armeniae campestris, per quam fluit Araxes, incredibilis ubertatis, ad radicem Tauri montis, qui illuc usque tenditur. Arca vero Noe non ad montes generaliter Armeniae delata est, [Col. 1279B] quae appellata est Ararat, sed ad montes Tauri altissimos, qui imminent campis Ararat.



CAPUT XXXVIII.

VERS. 1.---In diebus illis aegrotavit. (HIER.) Quia de victoria dignas Deo grates non retulit, sed in superbia evanuit, sicut Regum et Paralipomenorum liber aperit; unde: Quem Deus diligit, corripit, ne elevetur in superbiam post incredibiles triumphos.

Morieris tu. Cui simile: Ninive subvertetur: et multa sub comminatione praedicta, nec impleta; non Deo mutante sententiam, sed provocante nos ad sui notitiam. Dominus enim patiens est super malitia.

VERS. 2.---Ad parietem. (ID.) Templi, scilicet juxta quod Salomon exstruxit palatium.

VERS. 3.---Obsecro, Domine. Iturus ad Dominum, [Col. 1279C] narrat opera sua. Felix conscientia, quae in tempore malorum potest recordari bonorum.

Obsecro, Domine. Audiens se moriturum, non annos plurimos petit, sed Dei judicio dimittit quid praestare velit: noverat Salomonem Deo placuisse, quia non petierat ampliores annos vitae.

Et quod bonum. Idola patris sui destruxit, ostia domus Domini, quae ille clauserat, aperuit, serpentem aeneum quem in Gabaon Judaei adorabant comminuit, et in ventum sparsit.

Et flevit. Flevit quia moriebatur sine filiis, etc., usque ad et post mortem plurimos resuscitatos legamus.

VERS. 4.---Et factum est Verbum Domini. Praepostero ordine hic refertur historia, quae in Regum [Col. 1279D] volumine consequentius legitur.

VERS. 5.---Ecce ego adjiciam super dies. Secundum quod visum est, etc., usque ad et de annis Ezechiae additis.

VERS. 7.---Hoc autem tibi erit signum a Domino, quia fecit Dominus verbum hoc quod locutus. (ID.) Praesentis scilicet temporis et futuri, ut quomodo sol revertitur ad exordium sui, ita Ezechiae vita ad evolutos redeat annos. Nobis quoque in hebdoade et ogdoade viventibus post resurrectionem Christi vitae spatia protelentur.

VERS. 10.---Ego dixi. (ID.) Cum Deus Ezechiae sine labore victoriam dedisset, etc., usque ad peccatores in dimidio dierum moriuntur.

In dimidio dierum meorum. Unde: Viri impii et [Col. 1280A] dolosi non dimidiabunt dies suos, quia non implent opera virtutum, nec poenitendo emendant delicta.

Ad portas inferi. Quaesivi. Ubi constituta est domus omni viventi ante adventum Christi.

VERS. 11.---Quietis. Quidam codices habent: Quievit generatio mea, quod et Hieronymus aliquando transtulit, deceptus ambiguitate verbi, et postea correxit.

VERS. 15.---Respondebit mihi. (ID.) Quod erravi emendabo, tu esto fidejussor et protector: Non est enim volentis neque currentis, sed Dei miserentis (Rom. IX).

Cum ipse. Haec mihi juste, quasi diceret: nihil restat nisi patienter sustinere et ipsum fortem exorare qui fecit quod voluit.

[Col. 1280B] Recogitabo. Quod praeteritum est non adjuvat sustinentem; unde stulta est Epicuri sententia, qui asserit recordatione praeteritorum bonorum mala praesentia mitigari.

In amaritudine animae, quasi diceret: et hi etiam in amaritudine, quia praesens tribulatio nihil boni praeteriti sentit, et semper humana felicitas aliquibus aspergitur aversis.

VERS. 18.---Quia non infernus confitebitur. Sine fine damnati neque in inferno poenitentiam agunt, neque laudes Deo referunt.

VERS. 19.---Vivens vivens, etc. Non infernus velmors.

Pater filiis. Unde: interroga patrem tuum, et annuntiabit, etc.

VERS. 21.---Super vulnus ejus. Aiunt Hebraei [Col. 1280C] Sehin [Figure: [Hebrew Text] 2Kb] ulcus sonare, non vulnus, etc., usque ad cum Deus fecerit eam.



CAPUT XXXIX.

VERS. 1.---In tempore illo. (HIER.) Superius dictum est, quia Asaraddon Sennacherib successit, etc., usque ad et amisso virili robore, in muliebrem redigitur mollitiem.

VERS. 2.---Et in omni potestate sua. (ID.) In thesauris domus Domini, in quo praecipue offendit. Hoc enim non erat potestatis ejus. Jam tamen de valvis illis templi auri laminas tulerat.

In thesauris ejus. Tacet de thesauris Domini, metuens reprehendi, quod scilicet ostendit eis quodcunque haberet in potestate, templi, scilicet supellectilem; [Col. 1280D] unde:

VERS. 7.---Et erunt eunuchi. (ID.) Tradunt Hebraei hoc impletum esse in Daniel et ejus sociis, qui, capto Joachim filio Josue, cum suo populo sunt capti et in Babylonem ducti et eunuchizati, vel evirati; non tamen putandum quod eunuchi fuerint corpore, sed mente, sicut qui se castraverunt propter regnum coelorum (Matth. XIX).

VERS. 8.---Fiat tantum pax. Debuit peccatum suum cum David confiteri, et iram Dei removere a posteris, aut compati cum Moyse, qui dicit: Dimitte eis hanc noxam, aut dele me de libro quem scripsisti (Exod. XXXII). Quod quia non fecit, propterea non respondet ei; sed, conversus ad populum, dicit: Consolamini, etc.



CAPUT XL.
[Col. 1281A]

VERS. 1.---Consolamini. Quasi dicat: Quia rex vester non compatitur vobis, consolamini Christo. Potest ad gentes referri, de quibus Dominus per Zachariam: Ego congregabo populum orientis, et erunt mihi in populum, et ego ero illis in Deum (Zach. VIII).

Loquimini ad cor. (HIER.) Ad cor loquitur qui moestum consolatur, sicut de Sichen dicitur: Locutus est Sichen ad cor ejus, et consolatus est eam (Gen. XXIV).

Jerusalem. Jerusalem a Chaldaeis et Romanis corpore et anima; Ecclesia a persecutoribus corpore cruciata, animo angustiata.

Malitia ejus. Malitia afflictio sicut illud: Si est malum in civitate quod non faciat Dominus (Amos. III).

Dimissa est. Causa consolationis, remissio peccatorum, [Col. 1281B] etc., usque ad quia purgata sunt et soluta per poenas.

VERS. 3.---Vox clamantis. (ID.) Hujus vocis memores, Judaei miserunt ad Joannem ut interrogarent eum: Tu quis es?

VERS. 4---Omnis vallis exaltabitur. Qui se exaltat, humiliabitur, et qui se humiliat, etc. Hoc usque hodie in deserto gentilium Ecclesiarum clamant magistri.

VERS. 5.---Et videbit omnis caro. De primo adventu subito ad secundum raptus dicit: Et videbit omnis caro.

Os Domini. Prophetae qui praedicaverunt futurum Christum, scilicet salutare Dei nostri.

VERS. 6.---Quid clamabo? (ID.) Non sine causa quaerit: cum enim se sponte obtulit, dicens: Ecce [Col. 1281C] ego, mitte me: populo suo dura nuntiavit, et nunc idem metuit.

Omnis caro. Qui portat imaginem terreni, etc., usque ad sic homo, per aetatum successiones, amittit decorem et cadit in mortem.

VERS. 8.---Verbum autem Domini. Verbum Christus cum corpore suo, quod est Ecclesia.

VERS. 9.---Sion. (ID.) Per Sion et Jerusalem, apostolos et alios doctores intelligit, quos admonet ut quae a Domino acceperunt praedicent, et culmina virtutum ascendentes, verbo et exemplo doceant.

VERS. 11.---Gregem suum, etc. Nunc contemplatione, in futuro ipsa visione: nunc docendo, postea salvando vel satiando.

Fetas. Doctores filios quotidie Deo parturientes.

[Col. 1281D] VERS. 12.---Quis mensus est? (ID.) Ne de vocatione gentium dubitetur, magnitudo vocantis describitur.

Pugillo. Pugillus, contractis digitis pugnus, palmus a pollice usque ad minimum digitum extenta manus, ut per palmum et pugillum coelos extentos et globum terrae noverimus.

VERS. 13.---Spiritum Domini super me, eo quod unxerit me ad annuntiandum mansuetis misit me: Et requiescet super eum Spiritus Domini.

VERS. 15.---Quasi pulvis exiguus. (ID.) Hebraei hoc verbo tenuissimum pulverem significari putant, etc., usque ad et tam Graecae quam Latinae linguae paupertatem.

VERS. 16.---Libanus non sufficiet. Libanus mons [Col. 1282A] maximus et pascuis uberrimus et arboribus; sed etsi omnia ligna succidantur ad succendendum, et omnia animalia immolentur ad holocaustum, ad implendam vel placandam tamen majestatis potentiam non sufficiunt.

VERS. 19.---Nunquid. Stultitiam gentium redarguit, ut ab idololatria recedant.

VERS. 20.---Forte lignum. (ID.) Hebraice mesuchan [Figure: [Hebrew Text] 2Kb] , quia genus ligni est imputribile, de quo maxime idola fiunt: hoc autem dicit ut, idolis reprobatis, suscipiatur doctrina Evangelii et reveletur gloria Domini, ut videat omnis caro salutare Dei.

VERS. 21.---Ab initio. Legis Moysi, vel a principio mundi in ipsis creaturis quae omnes suum suo modo praedicant artificem.

[Col. 1282B] VERS. 22.---Super gyrum. Hinc nonnulli terram quasi punctum et globum esse contendunt.

Quasi locustae. In ejus comparatione, vel considerata terrae magnitudine.

Tabernaculum. Hinc quoque in similitudinem sphaerae coelum esse contendunt, et ejus hemisphaerium terris imminere.

VERS. 23.---Qui dat secretorum. Stultam fecit Deus sapientiam hujus mundi, et hoc est: Qui dat secretorum scrutatores, quasi non sint (I Cor. I).

VERS. 25.---Cui assimilastis me, adaequastis me, dicit Sanctus. Quasi diceret: Quare similitudini Deum comparatis, nec ex creaturarum magnitudinem Deum creatorem intelligitis? si non creditis verbis, credite oculis vestris, et elementorum omnium [Col. 1282C] servitute omnipotentiam Domini cogitate.

VERS. 26.---In numero. (ID.) Illi numerata sunt quae Abraham numerare non potuit: et serviunt delegato officio, ut sol cursum coeli uno expleat anno, et caetera suo modo.

Militiam eorum, etc. Angelos scilicet, unde: Millia millium ministrabant ei (Dan. VII). Inde et Dominus Sabaoth dicitur, id est militiae, vel exercituum, vel virtutum.

VERS. 27.---Quare dicis, etc. (ID.) Cum haec propheta diceret, etc., usque ad sine judice sumus, et immerito affligimur.

Via mea. Bona opera, non pertinent ad Deum terrena, non considerat quid quisque agat. Inde injuste opprimitur, quasi jumenta et pisces, sine rectore.

[Col. 1282D] VERS. 28.---Creavit. Omnia novit, omnia continet, omnia majestate sua dispensat.

Sapientiae ejus. (ID.) Ex hoc loco aliud apostoli sumptum videtur: Incomprehensibilia judicia ejus, et investigabiles viae ejus: quasi diceret: Solus Deus aeternus, impassibilis, caetera omnia deficient.

VERS. 30.---Deficient pueri. Qui scilicet gaudent corporis sanitate, et pueritiam et adolescentiam putant esse perpetuam.

VERS. 31.---Mutabunt. Ut sint fortes in Deo, fient debiles mundo, et post mortem carnis fient immortales.

Sicut aquilae. Sicut aquila secundum physicos, alliso ad silicem rostro, vetustate nimia aduncato [Col. 1283A] innovatur, sic qui vetustatem peccati per petram, quae est Christus, mortificant, mortui mundo innovantur Deo, unde: Renovabitur ut aquilae juventus tua (Psal. CII).



CAPUT XLI.

VERS. 1.---Taceant insulae. (HIER.) Quia in salo gentes, scilicet quae salsis et amaris fluctibus saeculi tunduntur.I

VERS. 2.---Quis suscitavit ab oriente. (ID.) Quidam Hebraeorum hoc ad Cyrum regem Persarum referunt, etc., usque ad qui ab initio cognovit haec.

VERS. 3.---Semita in pedibus. Laborem vel lassitudinem ejus vitae non sentiet: Exsultavit ut gigas ad currendam viam.

VERS. 5.---Viderunt insulae. (ID.) Id est gentes in [Col. 1283B] circumitu, etc., usque ad et confortavit eum clavis praeceptorum, ut in timore Domini permaneret.

VERS. 8.---Et tu, Israel, serve meus. (ID.) Dominus ad apostolos affectuose, etc., usque ad postea electi in amicitiam Dei jungimur.

VERS. 9.---Et a longinquis. Jam usque ad extrema Judaei dispersi, et inde ad finem multi vocati.

VERS. 14.---Vermis Jacob. (ID.) Vermes dicuntur apostoli, tanquam ejus imitatores qui dicit: Ego sum vermis et non homo (Psal. XXI). Et sicut vermis penetrat terram, sic praedicatio eorum corda audientium.

Qui mortui estis ex Israel. Sicut ille qui dicit: Quotidie morior propter vestram gloriam, fratres (I Cor. XV); et alibi: Vivo autem jam non ego; vivit [Col. 1283C] vero in me Christus (Gal. II).

VERS. 15.---Ego posui te quasi plaustrum. Vir ecclesiasticus habet praedicationis rostra, etc., usque ad ut male congregati bene dividantur.

VERS. 19.---Dabo in solitudinem cedrum. (ID.) Arborum varietates diversitatem spiritualis gratiae significant, ne saltem una chorda de cithara Domini, et aliqua virtus gratiarum Ecclesiae deesse videatur: quarum sublimitatem ad coelestia festinantem illuminat lignum olivae, fomes lucis, requies laborantis vel lassati.

Spinam, et myrtum, et lignum olivae. LXX: Sethim, quae est arbor albae spinae similis, etc., usque ad et ideo consolatores sanctae Ecclesiae significat.

VERS. 22.---Annuntiate. (ID.) Significat quia [Col. 1283D] idola nec audiendi nec respondendi habent facultatem, etc., usque ad patet quod idola post adventum Christi vocem amiserunt.

VERS. 23.---Si potestis. Neque daemones possunt, nisi Dei permissione, quod assident idolis, quia nec porcos, nec sancti Job jumenta potuerunt disperdere sine Dei permissione. Paulus quoque tradidit Satanae quosdam.

VERS. 25.---Suscitavi. (ID.) Adhuc contra idola loquitur et contra cultores eorum, etc., usque ad ut credant in eum qui venit ab ortu solis.

VERS. 26.---Quis annuntiavit ab exordio? quasi diceret: Nullus in gentibus fuit qui annuntiaverit adventum Filii. Si est autem qui annuntiaverit, dicemus, [Col. 1284A] quia justus est; in adventu Filii, daemones, qui in idolis ventura nuntiabant, obmutuerant.

Audiens sermones vestros. Quia bruta gentilium corda errorem suum intellexerunt, et vaticinia falsa reliquerunt.

VERS. 27.---Primus ad Sion dicet. Ecclesiam significant; ecce astiterunt filii, scilicet tui, quos per fidem meam donavi tibi, scilicet apostoli, quorum praedicatione nati sunt tibi filii.

VERS. 29.---Ecce omnes injusti. Quidquid de idolis vel de gentibus diximus, ad haeresiarchas et pravitatis dogmata referamus, quia, Christo pacem Ecclesiae nuntiante et veritatem monstrante, ipsi errores sequuntur, et vento et turbini comparantur.



CAPUT XLII.

[Col. 1284B] VERS. 1.---Ecce servus. (HIER.) Notandum quia apostoli Jacob, Israel, et semen Abrahae appellantur, quibus postea quasi servis et hominibus dicitur: Noli timere, vermis Jacob, etc. Christus autem non semen Jacob vel Israel, sed servus dicitur.

Dedi Spiritum. In conceptione; unde: Spiritus sanctus superveniet in te, etc. (Phil. II). Et in baptismo claruit, cum Spiritus in specie columbae super ipsum requievit (Luc. I).

VERS. 3.---Linum fumigans. Sacerdotium jam pene exstinctum, de lino autem fit sacerdotale vestimentum.

Educet judicium. Judicabit, scilicet non metuens Scribas et Pharisaeos.

VERS. 4.---Non erit tristis. (ID.) Hoc Matthaeus [Col. 1284C] non posuit, sive inter judicium et judicium media scriptoris errore sublata sunt. Est autem sensus, aequalitatem vultus omni tempore conservabit: Quod de Socrate falso gloriantur philosophi, quod scilicet plus solito non tristis fuerit, nec laetus.

In terra judicium. Unde: In judicium ego veni in hunc mundum, ut qui non vident videant, etc. (Joan. IX).

VERS. 6.---Justitia. Justum fuit ut transiret per apostolos ad gentes contemptus a Judaeis.

VERS. 7.---Vinctum. Funibus peccatorum: in Evangelio, quem Satanas vinxerat Dominus solvit.

VERS. 8.---Alteri. Filius et Spiritus sanctus in Deitate a Patre alter non est, et ideo eamdem et gloriam [Col. 1284D] et laudem habet.

[Col. 1284D] VERS. 9.---Vobis faciam. Ut sciatis, quia ego Dominus, non est alius praeter me: et qui priora cernitis impleta, credatis quae polliceor futura.

VERS. 10.---Novum. In novitate Spiritus, non in vestustate litterae; nec solum in Veteri Testamento, sed etiam in Novo.

Qui descenditis in mare. (ID.). Prius piscatores piscium, post hominum; unde ad litteram: multa maria transierunt.

VERS. 11.---Cedar. Filius Ismaelis: Saraceni ab eo, qui melius Agareni: sed nomine liberae velaverunt ignominiam ancillae. Ismael enim filius ancillae Agar fuit, ab hac Saraceni. Duodecim enim duces genuit. Nomine quoque ejus ipsa dicitur provincia.

[Col. 1285A] De vertice montium. (HIER.) Super montem excelsum ascende. De vertice montis. De altitudine virtutis et contemplationis, ut etiam exemplo doceant quae praedicant.

VERS. 13.---Vociferabitur. Unde: Ipsi me provocaverunt in eo qui non erat Deus (Deut. XXXII); et ego in gente stulta irritabo eos.

VERS. 14.---Sicut parturiens. Partum consilii mei profundam in lucem sicut mulier infantem, sic proferam dissimulatum dolorem.

VERS. 16.---In semitis. (ID.) In cognitione prophetarum, qui sunt semitae ad Christum, cum ejus nativitatem, resurrectionem et ascensionem praedicunt.

VERS. 17.---Confundantur. Cum plenitudo gentium intraverit. Tunc etiam Israel conversus, erroris sui [Col. 1285B] poenitebit, qui idolis ante servivit.

VERS. 22.---Laqueus juvenum. Revertitur ad praedicationem Domini, increpans Scribas et Pharisaeos: Hi enim erant laquei simplicibus ne ad Dominum converterentur.

VERS. 23.---Quis est. Hortatur eos propheta, ut saltem aliqui audiant et causam suae captivitatis intelligant et caveant.

VERS. 25.---Super eum. Ut quod prius tacuerat, jam non taceret nec verbis, sed tormentis corriperet.

Et non cognovit. Sicut historiae tradunt, nec gentes hoc fieri in ultionem filii intellexerunt, nec Judaei malitia sua excaecati.



CAPUT XLIII.

[Col. 1285C] VERS. 1.---Et nunc haec. Superius locutus est de captivitate Judaeorum qui credere noluerunt, nunc primitivam alloquitur Ecclesiam, quae est de Judaeis, ut Creatorem animae suae et corporis intelligant.

Creans te Jacob. Jacob supplantator, Israel vir videns Deum. Hi sunt apostoli et apostolici viri, qui et vitia supplantaverunt, et Deum videre meruerunt.

VERS. 2.---Per aquas, etc. (ID.) Secundum Hebraeos: Per aquas Aegyptii, etc., usque ad haec quoque regna praedicando transierunt apostoli, et Dominus ubique cum eis.

VERS. 3.---Dedi propitiationem. Ut inde acquiras tibi misericordiam et coronam, praedicando, scilicet, Aegyptiis, et Aethiopibus (qui pene ultimi) et Sabaeis: est autem Saba civitas in finibus Aethiopiae sita: In [Col. 1285D] omnem terram exivit sonus eorum, et in fines, etc.

VERS. 5.---Ab Oriente. Multi venient ab Oriente et Occidente, et recumbent cum Abraham, Isaac et Jacob, ab omnibus scilicet mundi partibus.

VERS. 8.---Educ foras. Vox Patris ad Filium de Judaeis mente caecis. Et nota prius esse factum vocationem Judaeorum, deinde gentium.

VERS. 9.---Omnes gentes. Propheta ad gentes, increpans de idololatria et admirans quod nullus in gentibus hoc praescire potuit; sed tantum populus Dei qui legem Dei accepit, prophetas habuit.

VERS. 10.---Non est formatus. Quidam codices habent plasmatus; sed non convenit bene, sic tamen potest exponi: Ante me non est formatum [Col. 1286A] idolum, quia feci hominem justum a quo injuste formatum est idolum.

VERS. 12.---Ego annuntiavi et salvavi. Per prophetas nativitatem Filii, vocationem gentium, expulsionem daemonum.

VERS. 14.---Haec dicit Dominus Salvator, etc. Haec, scilicet quae sequuntur: Pater ad apostolos. Propter vos qui scilicet testes mei estis, qui scilicet Evangelium praedicatis. Quibus dixit: Noli timere. Chaldaeos in navibus. Secundum historiam, Chaldaei abundant fluminibus, et strenui sunt navibus et inde gloriantur.

VERS. 15.---Ego Dominus sanctus vester. Olim filiis Israel, modo vobis apostoli, in mundo expulsis daemonibus et omnibus victis principibus.

[Col. 1286B] VERS. 19.---Facio nova. Multa quae reficiunt animas, non corpora: olim de petra unum tantum produxi fontem ad corpora reficienda.

VERS. 20.---Dracones et struthiones. Maligni, venenosi, qui in solitudine gentium morabantur, idololatriae sanguine morumque feritate bestiales.

Struthio speciem alarum habet, volatu caret. Sic hypocrita speciem sanctitatis habet, rem autem nonhabet.

VERS. 22.---Non me invocasti. (HIER.) Ad Judaeos loquitur, qui ante adventum Domini idola coluerunt; vel ad eos qui post adventum credere noluerunt.

Nec laborasti. Non feci te laborare post adventum Filii, ut pretiosa quaeque offerres, quia: Sacrificium Deo spiritus contribulatus, etc. (Psal. L.) Vel: Non laborasti in me tantum qui idolis offerebas.

[Col. 1286C] VERS. 23.---In thure. Per thus et calamum, qui est sarculus arboris aromaticae, omnia aromata accipe.

VERS. 25.---Ego sum. (ID.) Quasi diceret: Fecisti me laborare sub onere peccati tui; ideo jam non servum meum, non puerum voco, sed simpliciter appello Jacob et Israel, ut ostendam et arguam peccatores.

VERS. 26.---Reduc me. Bona quae feci tibi. Quid ultra debui facere tibi, et non feci? Vel: Si quid justi habes, ego libenter recipiam.

VERS. 27.---Pater tuus. Abraham scilicet qui, Domino terram promissionis pollicente, respondit: In quo sciam quia possidebo eam? Vel ipse Abraham qui peccasse dicitur in promissione filii dubitando; vel, populus in deserto contra Deum murmurando, quasi diceret: cognoscet de peccatoribus generatum.

[Col. 1286D] Interpretes. Quasi diceret: inter partes, scilicet pacem ferentes.



CAPUT XLIV.

VERS. 1.---Et nunc audi, Jacob. Primos fideles de Judaeis aliis obduratis cum quodam privilegio nominis et dignitate honoris alloquitur; apostolorum scilicet chorum. Audi, Jacob serve meus. Prima servitus, secunda electio.

VERS. 2.---Ab utero auxiliator tuus. In quo fratris plantam arripuisti, vel, in principio Ecclesiae manus persecutorum evasisti.

Et rectissime quem elegi. Israel, secundum Hebraicam veritatem, rectus vel rectissimus. Quod ante, vir [Col. 1287A] videns Deum dicitur: non a proprietate, sed a sono vocis habetur.

VERS. 3.---Effundam Spiritum meum. Scilicet in baptismo per impositionem manuum.

VERS. 4.---Quasi salices juxta praeterfluentes aquas. Salix arbor infructuosa, etc., usque ad quae cito credidit praedicantibus apostolis.

VERS. 5.---Iste dicet. Credentium varietatem describit.

Et in nomine Israel assimilabitur. Ut recipiant legem, et prophetas, et Spiritus sancti gratias quae Israeli promissae sunt.

VERS. 6.---Ego primus et ego novissimus. Post vocationem gentium quae, abjectis idolis, crediderunt, agit contra eos qui converti noluerunt.

[Col. 1287B] Absque me non est Deus. Non dicit se solum esse, sed praeter virtutem et sapientiam suam nullum externum Deum esse, deorum multorum opinionem et simulacra condemnans.

VERS. 12.---Esuriet et deficiet. (HIER.) Fame et siti artificis, etc., usque ad quorum Deus venter est, gloria in confusione eorum.

VERS. 23.---Jubilate, extrema terrae. (ID.) Angeli quasi habitatoribus terrae praesunt; vel apostoli, vel prophetae super quos et alii esse constant; unde Ephesiis dicitur: Super aedificati super fundamentum apostolorum et prophetarum, etc.

VERS. 24.---Haec dicit Dominus Redemptor, etc. (ID.) Supra locutus est de idolorum subversione, et Israel poenitentis redemptione: nunc autem de potentiae [Col. 1287C] suae magnitudine, ne quis dubitet de salvatione quam promittit.

VERS. 26.---Qui dico. De restauratione quae facta est a Zorobabel et aliis ducibus, Cyro permittente, loquitur: Cum tamen adhuc implenda esset captivitas.

VERS. 27.---Flumina tua. Sub Dario scilicet et Cyro nepote ejus. Nocte enim qua ab eis Balthasar occisus est, Euphrates fluvius, qui per mediam civitatem fluebat, ab eorum exercitu in rivos divisus est, ut per ejus alveum civitatem ingrederentur.



CAPUT XLV.

VERS. 1.---Haec dicit Dominus Christo. Apud Romanos diadema, apud Judaeos unctio, et reges facit et sacerdotes, a qua et christi dicuntur. Cyrus christus, [Col. 1287D] non unctione, sed dignitate.

Et dorsa regum. (ID.) Quae civitas illi non patuit? Quis regum terga non vertit? qui muri, ante inexpugnabiles, non sunt ejus obsidione subversi? Haec autem completa plenius invenies in historia Xenophontis.

VERS. 3.---Thesauros absconditos. Cunctarum urbium, ut abjectis idolis, beneficiis invitatus, unum Deum sentires, qui ante praedixit nomen tuum antequam esses.

VERS. 4.---Et vocavi te. (ID.) Sicut vocavi Abraham, Isaac et Jacob, etc., usque ad Filius autem Christus oleo laetitiae unctus prae participibus suis.

VERS. 5.---Extra me. Quia Filius et Spiritus sanctus in Patre; praeter sermonem quippe et rationem [Col. 1288A] virtutemque meam et sapientiam quae in me est, non est alius Deus.

VERS. 6.---Ut sciant. Esdras dicit Cyrum scripsisse omnibus gentibus non esse Deum, nisi Deum Israel. Vel ex captivorum liberatione Dei clementia et potentia omnibus magis nota. Josephus autem in libro Antiquitatum ideo populum fuisse dimissum ait, quia Cyrus legit in libro Isaiae quae de eo Dominus per prophetam dixerat ante.

VERS. 7.---Tenebras. Noctem vel captivitatem. Quasi poenitentes misertus a captivitate reduco; iratus peccantes captivo.

Malum. (ID.) Bellum, scilicet afflictionem secundum quod dicitur: Sufficit diei malitia sua. Confundantur ergo qui Deum malorum conditorem arbitrantur. [Col. 1288B] Hic enim malum non contrarium bono, sed pro afflictione ponitur et bello.

VERS. 8.---Rorate coeli. (ID.) De adventu Christi, per Cyrum significati, quia a captivitate diaboli liberabit genus humanum, convenienter adjungit. Vel possunt haec haerere superioribus, ut Cyro captivitatem laxante metonymicos coelum et terra laetentur.

Et nubes. Prophetae corda nostra salutari pluvia irrigantes, et Christi nativitatem et resurrectionem et ascensionem annuntiantes, unde: Mandabo nubibus meis ne pluant super eam imbrem; et alibi, Veritas tua usque ad nubes.

Creavi eum qui: scilicet vermis fuit, et germinatus de terra legitur secundum humanitatem.

VERS. 9.---Vae qui contradicit: quasi diceret: [Col. 1288C] Credite quae praedico, Christum scilicet venturum, quia, Vae qui contradicit factori suo (Psal. XXXV); vel Cyrum cui per liberationem populi mei omnia regna substernam.

VERS. 10.---Mulieri, quid parturis? Vir mulieris potens, mulier viri potens.

VERS. 11.---Plastes ejus, Filii, secundum humanitatem in utero virginali, unde: Spiritus sanctus superveniet in te, et virtus Altissimi obumbrabit tibi, etc.

VERS. 12.---Et omni militiae. Hac occasione putant quidam astra esse rationalia; aiunt enim, quia insensatis non mandaret aliquid, quae mandata non intelligerent.

VERS. 13.---Ego suscitavi. (ID.) Quasi diceret: Qui supradicta feci; quid mirum si et Filium mittam [Col. 1288D] in mundum ut redimat genus humanum et a mortuis suscitem eum?

Vias ejus dirigam. Qui peccatum non fecit, nec inventus est dolus in ore ejus (I Petr. II).

Ipse aedificabit. (ID.) De quo dictum est: Non cognovisti me. Nec ipse aedificavit civitatem vel templum, sed permisit aedificari: nec in ejus tempore hoc consummatum est, sed Assueri.

VERS. 14.---Labor Aegypti. Cultus idolorum. Multum enim laborabat in exsequendis idolorum sacrificiis. Sed apostolis praedicantibus conversi sunt, et prae omnibus regnis abundant ibi religiones monachorum, ut ubi abundavit delictum, superabundet et gratia (Rom. V).

[Col. 1289A] VERS. 19.---Non in abscondito, etc. (ID.) Olim in monte Sinai uni tantum populo dixit: Non erunt tibi dii alieni (Exod. XX). Evangelium autem per apostolos omnibus gentibus praedicavit, unde: In omnem terram exivit sonus eorum (Psal. XVIII).

Non dixi. (HIER.) Primum quidem ad Judaeos veni: et ut umbram legis relinquentes, veritatem sequerentur admonui.

Annuntians recta. Ut creatura Creatorem adoret, ut relictis figuris sequatur veritatem Evangelii.

VERS. 20.---Nescierunt. Noluerunt scire quidam remanentes in errore, simulacrorum scilicet onere gravati, et sperantes in quibus non est salus.

VERS. 21.---Consiliamini. Ut omnes per mundum euntes idem annuntietis. Hinc enim simul symbolum [Col. 1289B] composuerunt de Trinitate et unitate, de communione Ecclesiae, de generali resurrectione.

Praedixi illud. Gentes esse salvandas, sed idolum nihil esse: quando locutus sum Abrahae, vel quando legem dedi.

VERS. 23.---Egredietur: in mundum visibiliter in carne.

Justitiae verbum, filius donec obedientiam impleverit, etc., usque ad quod Judaei superbia mentis demonstrantes omnino non faciunt.

VERS. 25.---In Domino dicet. Omnes gentes etiam Barbarae, non in synagogis, sed in Ecclesiis confitentes.



CAPUT XLVI.

VERS. 1.---Confractus est Bel. (HIER.) Post vocationem [Col. 1289C] gentium subjicitur destructio idolorum.

Nabo. Nabo est aurum, etc., usque ad et prophetia daemonum, et divinatio magorum ad nihilum devenerunt.

Bestiis et jumentis. (ID.) Bestias enim et jumenta adorabant, et regio eorum plerisque oppidis ex bestiis et jumentis, quae adorabant, nomina imposuit, ut scilicet, Leonata a Leone, et alia hujusmodi.

VERS. 2.---Et anima eorum. Non quod simulacra habeant animam, etc., usque ad quas diabolo et daemonibus subjugavit.

VERS. 3.---Domus Jacob. Non dicit Jacob, servi mei, electi mei cum adjectione honoris, sed simpliciter: et alloquitur tanquam carnales et recedentes a mandatis suis.

[Col. 1289D] Qui portamini. Qui gestamini tanquam fetus conceptus per desertum usque ad terram promissionis. Diu enim patienter eos exspectavit, et in terra promissionis, et post passionem per duos et quadraginta annos.

VERS. 5.---Cui assimilastis? In eos praecipue invehitur, qui tempore Achaz et Ezechielis idola coluerunt in angulis platearum, in hortis, in lucis super domos.

VERS. 8.---Mementote istud. Quia vos genui et usque ad senectam portavi, deserite idola quae fecistis, et ad unius Dei cultum revertimini.

Ad cor. Intellectum, qui quasi bestiae vixistis, simulacra venerantes, ut furiosi in ligna et lapides impingentes.

[Col. 1290A] VERS. 10.---Annuntians. Per prophetas, ut cum praedicta implevero per divinationem, id est prophetam praedicentem futura, probem divinitatem meam.

Novissimum. Nos sumus in quos fines saeculorum devenerunt (I Cor.. X). Et alibi: At ubi venit plenitudo temporis misit Deus Filium suum (Gal. IV). Et Joannes: Filioli, inquit, novissima hora est (I Joan. II).

Consilium: redimendi mundum per Filium, quasi, consilium meum statutum nunc dico, ut cum videritis effectum, sciatis nullum esse Deum nisi qui futura cognovit et fieri praecepit.

VERS. 11.---Vocans ab oriente avem: (ID.) Secundum Hebraeos Cyrum regem Persarum, etc., usque ad et quem Magi ob oriente venientes adoraverunt.

VERS. 12.---Duro corde. Qui semper resistitis veritati, [Col. 1290B] primo prophetis, tandem, et Filio.



CAPUT XLVII.

VERS. 1.---Descende, sede, etc. (HIER.) Quia omnes creaturae Dei sumus; nec juxta haereticos, natura Babylonis damnabilis; vel ob luxuriam et ornatum potentissimae urbis, quae jam senex et vicina occasui virgunculam se et puellam jactat.

VERS. 2.---Farinam, vel coitum praebe Medis et Persis, qui in hoc ferventissimi sunt. Secundum hoc dicunt Hebraei, quod Philisthaei Samsonem erutis oculis molere coegerunt, id est cum mulieribus suis coire, ut ex eo susciperent homines magnae et invincibilis staturae.

VERS. 3.---Et non resistet, sicut, Moyses Deo volenti delere filios Israel. Significat autem angelum [Col. 1290C] Babyloni praepositum: qui cum aliis ait: Curavivimus Babylonem, et non est sanata.

VERS. 5.---Sede. Sermo ad Babylonem refertur, et quasi quondam reginam, modo ancillam alloquitur. Sede humilis et vilis. Tace ut tristis considerans miseriam tuam.

VERS. 6.---Iratus sum. Causam reddit quare Chaldaeos ita afflixerit, ne sine causa fecisse videretur, qui nihil sine causa operatur; et ut cognoscant Chaldaei, quia non in viribus suis superaverunt populum Dei.

VERS. 9.---Subito. Ex improviso irruente Cyro et Dario. Non enim metuebat ut a Medis et Persis (qui illius comparatione nullius erant fortitudinis, et ipsi subjecti) posset superari.

VERS. 11.---Nescies ortum. Ex insperato veniet [Col. 1290D] calamitas, nec a magis nec divinis praedicta, despectum enim et subjectum populum non timebant.

VERS. 13.---Augures coeli. Astrologi, qui per stellas arbitrantur omnia regi. Quasi dicat: Quasi non providerunt omnia tibi? Hi vulgo appellantur mathematici, qui cursu astrorum res mundanas putant regi, unde: Ab oriente venerunt magi dicentes: Vidimus stellam ejus in oriente (Matth. II). Vel, a vaticinio Balaam provocati, qui ait: Orietur stella ex Jacob (Num. XXIV).

VERS. 14.---Facti sunt quasi stipula, etc. LXX: Habens carbones ignis, sedebis super eos, hi erunt tibi in adjutorium. Quasi, Gazareni et magi per errorem ducunt te ad superbiam. Incendium autem [Col. 1291A] Babylonis per supplicia vocat ad poenitentiam.



CAPUT XLVIII.

VERS. 1.---Audite haec. (HIER.) Consuetudo est ut quando agitur de carnali Israel, simpliciter et sine nominis adjectione Jacob vel Israel dicatur, sicut in hoc loco, ubi eos alloquitur, qui nomine tenus Jacob vel Israel appellantur.

Et de aquis Juda. Judae facit mentionem, quia docem tribubus captivatis, Juda et Benjamin et Levitae in terra promissionis manebant, et regem de Juda habebant.

VERS. 2.---De civitate enim sancta. (ID.) Ac si dicat: Habitatores Jerusalem vos esse jactatis, et Domini Sabaoth habere privilegium, cum cassa vobis, Jacob, Israel, et sanctae urbis, Dei omnipotentis assumatis [Col. 1291B] vocabula.

VERS. 3.---Priora extunc. Praedixi Babylonios superandos, et repente faciam quod minatus sum: ut cum venerint quae praedicta sunt, scias nec fortuito nec deorum tuorum nutu accidisse.

Priora miracula, scilicet quae feci in medio eorum ex quo ab Aegypto exierunt, et imminente captivitate a Nabuchodonosor: nunc autem antequam captiventur praedicit eorum liberationem et Chaldaeorum vastationem; unde repente scilicet quae ventura praedico operatus sum.

VERS. 4.---Nervus ferreus. Hinc Stephanus: dura cervice et incircumcisi cordibus (Act. XVII).

Frons tua aerea: unde Ezechiel: Omnis quippe domus Israel attrita fronte est (Ezech. III), etc. Et [Col. 1291C] Jeremias: Frons mulieris meretricis facta est tibi, noluisti erubescere (Jer. III).

VERS. 6.---Et conservata sunt. Quasi dicat: Plurima annuntiaturus eram, sed quia non recordaris quae dico, quae dicturus eram reservo.

VERS. 9.---Propter nomen meum. Scilicet ne violaretur: longe faciam; feci: scilicet furorem meum ne disperderem te, quia adorasti vitulum: et laude mea (ut me scilicet laudares): Infrenabo te lege mea.

VERS. 10.---In camino paupertatis. (ID.) Purgando per paupertatem, divitias tuas dando hostibus; vel in Aegypto, ubi ostenditur divitiis et paupertate plerosquo tentari.

VERS. 12.---Audi me, Jacob. (HIER.) Eisdem [Col. 1291D] adhuc loquitur, etc., usque ad sed vocatos appellat.

[Col. 1291D] VERS. 14.---Congregamini omnes vos. Quid ergo gloriatur terra et cinis et ignorans fragilitatem suam?

Annuntiavit haec. Quod Cyrus Babylonem destrueret, vel quia Filius meus de virgine nasciturus esset.

Dominus dilexit eum. Haec proprie ad Christum pertinent. Possunt tamen ad Cyrum referri et ad Darium usque ad locum illum: Directa est via ejus.

Suam: quia capiet eam. Vel, Filius in mundo redimendo eum, qui et Chaldaeos (scilicet daemones) ejecit, unde, princeps hujus mundi ejicietur foras.

VERS. 15.---Vocavi eum. Cyrum vel filium, per Gabrielem dicens: Et vocabis nomen ejus Jesum.

VERS. 16.---Misit me. (ID.) Totam Trinitatem breviter, plene et aperte distinguit.

[Col. 1292A] VERS. 17.---Ego Dominus. Qui Israel futura promitto. Reddit causam quare eos prius afflixerit.

VERS. 21.---Non sitierunt. (ID.) De Aegypto venientibus ad litteram, etc., usque ad satiati aqua sapientiae.

Scidit petram. Petra erat Christus. Scinditur in partes sermo divinus, ut quem totum suscipere non possumus, per partes sumamus.

Et fluxerunt aquae. Unus militum lancea latus ejus aperuit, et continuo exivit sanguis nostrae redemptionis, et aqua baptismi, baptismum et martyrium dedicans nobis.



CAPUT XLIX.

VERS. 1.---Audite, insulae. (HIER.) Post reliquiarum Israel vocationem et infidelium objectionem (de quibus, Non est pax impiis, dicit Dominus), sub insularum [Col. 1292B] nomine alloquitur in persona Filii Ecclesias de gentibus.

VERS. 2.---Gladium acutum. Non veni pacem mittere, sed gladium (Matth. X), malos scilicet a bonis separans.

VERS. 3.---Gloriabor. Quod non in aliis servis: Pater, glorificavi nomen tuum (Joan. XVII.) Et alibi: Exsurge, gloria mea (Psal. LVI), etc.

VERS. 4.---Et ego dixi. (ID.) Quasi dicat: Quomodo te glorificavi, qui magnam partem Judaeorum ad te revocare non potui? Hic autem liberum hominis monstratur arbitrium: Dei enim est vocare, nostrum credere, ipso tamen adjuvante, ut justi voluntatis praemium consequantur.

Ergo judicium, etc. (ID.) Judicabit Pater utrum [Col. 1292C] omnia fecerim eis quae debui: Manifestavi nomen tuum hominibus quos dedisti mihi. Et alibi: Ego te glorificavi super terram (Joan. XVII).

Opus meum. Alii: Labor et dolor meus: quia flevit civitatem, et ait in Psalmo: Quae utilitas in sanguine meo? (Psal. XXIX.) Juxta Hebraicum, pendens in cruce longe a salute mea verba lamentationum mearum.

VERS. 5.---Glorificatus. Quasi dicat: Ego Judaeos perdidi, sed glorificatus sum in gentibus, unde, Data est mihi omnis potestas in coelo et in terra. (Matth. XXVIII).

VERS. 7.---Abominatam. Christum et Nazaraeos ejus, quos quotidie Judaei in synagogis maledicunt, quia propter eos regnum, locum et gentem amiserunt.

Reges. Propheta ad Filium. Reges videbunt te venientem ad judicium: Reges, scilicet apostoli et alii [Col. 1292D] qui cum Domino judicabunt.

VERS. 8.---In tempore placito. Passionis, resurrectionis, in quo placuit Deo redimere genus humanum.

VERS. 16.---Ecce in manibus, etc. (ID.) Ex hoc discimus Jerusalem in regione Palestinae non esse quaerendam: quae totius provinciae deterrima et saxosis montibus exasperata penuriam fontium patitur.

VERS. 17.---Structores. Apostoli et alii: Culpa Judaeorum, id est, Scribarum et Pharisaeorum destructa es praedicatione quorumdam Judaeorum, id est apostolorum tam de Judaeis quam de gentibus congregata es.

VERS. 18.---Omnes isti congregati. Judaei ex omni natione, etc., usque ad quotidie congregantur ad fidem Ecclesiae.

[Col. 1293A] Ornamento. Variis Spiritus sancti gratiis, quibus ornatur sponsae ambitio, de qua dicitur: Astitit regina a dextris tuis in vestitu deaurato, circumdata varietate (Psal. XLIV).

VERS. 21.---Ego sterilis. Quia post Aggaeum, et Zachariam, et Malachiam, qui et Esdras, non habuerunt prophetas qui eos in lege nutrirent, usque ad Joannem Baptismam.

VERS. 23.---Reginae. Idem, sed magis affectuose. Unde: Astitit regina, etc. Quae scilicet quotidie Christi parvulos nutrit et ad perfectam aetatem ducit.

Adorabunt. Venerabuntur secundum illud: Adorabunt scabellum pedum ejus (Psal. XCVIII), in quo pede majestas indicatur.

Pulverem pedum tuorum. (HIER.) Omnem scilicet [Col. 1293B] terrenitatem verbo et exemplo mundabunt, secundum quod dictum est, Quodcunque solveris super terram, erit solutum (Matth. XVI), etc., unde: Excutite pulverem pedum vestrorum (Matth. X).

VERS. 25.---Quia haec dicit Dominus. (ID.) Respondet quaestioni, quia haec scilicet in adventu suo compleantur.

VERS. 26.---Carnibus suis. Non aliena morte, sed propria, etc., usque ad ferocium bestiarum patens morsibus.

Fortis Jacob. Qui dedi fortitudinem Jacob luctandi etc., usque ad quasi et oratione contra Esau quem metuis, praevalebis.



CAPUT L.

VERS. 1.---Haec dicit Dominus: Quis est? (HIER.) Post vocationem gentium, post captionem fortis, [Col. 1293C] cujus praeda divisa est apostolis, loquitur ad populum Judaeorum super Sion quae superius ait: Dereliquit me Dominus, etc.

Vendidi. Ego autem carnalis sum venundatus sub peccato (Rom. VII). Qui facit peccatum servus peccati est (Joan. VIII). Unde: Non regnet peccatum in corpore vestro (Rom. VI).

VERS. 2.---Quia veni. (ID.) Hoc est ut sciatis me matrem vestram non repudiasse, sed eam voluntate propria recessisse: post multa beneficia carnem assumpsi, nec jam per prophetas, sed praesens ipse locutus sum.

Non erat vir. Herodi propter malitiam, etc., usque [Col. 1293D] ad de omnibus in commune: Visio quadrupedum in deserto (Isa. XXX.)

Vocavi. Quasi diceret: Rationales, Inclinate aurem vestram in verba oris mei (Psal. LXXVII). Qui sitit, veniat et bibat (Joan. VIII), et hujusmodi.

Nunquid. (ID.) Invehitur contra eos qui putabant, etc., usque ad ut exhibeat mihi plus quam duodecim legiones angelorum? (Matth. XXVI).

VERS. 3.---Induam coelos tenebris. Aiunt philosophi non amplius decem stadiis a terra nubes in sublime levari, et solis splendorem abscondi: sic excluso coeli lumine, aer inferior obscuratur. Induam. Sanctos, scilicet ut se cognoscant peccatores.

Et saccum ponam. Ut agant poenitentiam in timore et cilicio.

[Col. 1294A] VERS. 4.---Dominus dedit, etc. (ID.) Quamvis possint haec referri ad Isaiam, proprie tamen referuntur ad Christum, quasi diceret: Qui olim talia operatus sum, et modo similia operari possum, non est potentia imminuta.

VERS. 9.---Quasi vestimentum. (ID.) Vestimentum vetustate et tinea consumitur. Judaei quoque quadraginta duobus annis post passionem ad poenitentiam vocati sunt: tandem negligentes contriti sunt advenientibus Romanis, et malae conscientiae tinea devorati.

VERS. 10.---Quis ex vobis. Qui timet non est perfectus, etc., usque ad hic custodit animas sanctorum integras et pudicas et puras.

Qui ambulavit in tenebris. Gentilis populus in tenebris, etc., usque ad ad poenitentiam voco; nolo [Col. 1294B] enim mortem peccatoris, sed magis ut convertatur et vivat (Ezech. XVIII).

VERS. 11.---Ecce omnes, quasi diceret: Nihil prodest exhortatio, nec est spes salutis post scelera: Omnes declinaverunt simul inutiles facti sunt (Psal. XIII).

Accendentes ignem. Civitatis ignem quo a Romanis succensa est accenderunt, etc., usque ad sic peccatoribus diversa peccati materia plus vel minus succenditur.

In doloribus dormietis. Quia nec beneficiis, nec tormentis, Dei Filium suscipere voluerunt, unde, Ite, maledicti, in ignem aeternum (Matth. XXV).



CAPUT LI.

VERS. 1.---Audite me qui sequimini quod. (HIER.) Attendite ad petram. Christum. De qua, Petra autem [Col. 1294C] erat Christus, unde excisi estis (I Cor. X), a Christo Christiani dicti.

Et ad cavernam laci. Propter fossionem lateris Christi, etc., usque ad nascimur per lavacrum baptismi.

VERS. 3.---Gaudium et laetitia. Nota in Sion quae comparatur paradiso Dei, tantum debet esse gaudium et laetitia et confessio et vox laudis, ut quod in coelo facturi sunt cum angelis, in terra jugiter meditentur.

VERS. 5.---Justus meus. Omnes justificans, vel justitia eleganter: non ut una gens, sed totus orbis salvetur.

VERS. 6.---Coeli sicut fumus. (ID.) De sanctis scriptum est, etc., usque ad quidam tamen perire et inveterascere pro abolitione et morte accipiunt.

VERS. 9.---Consurge. Vox prophetae et fidelis populi [Col. 1240D] adventum Christi deprecantis, in quo promissum erat auxilium.

VERS. 12.---Quis tu ut timeas ab homine, etc., usque ad ut erubescant et poenitentiam agant.

VERS. 17.---Elevare, elevare. (ID.) Eos hortatur ad poenitentiam qui in passione negaverunt; vel in infidelitate perstiterunt, clamantes, Crucifige, crucifige (Joan. XIX), etc.

Calicem irae. (ID.) Solent medici amarissimum antidotum,etc., usque ad unde non patet quod de ultima captivitate hoc dicitur.

VERS. 22.---Ecce. (HIER.) Praedixit captivitatem futuram, nunc hortatur ad poenitentiam, ut evadant.

VERS. 23.---Ponam. Secundum litteram humiliaverunt, [Col. 1295A] etc., usque ad et in judicio omnino humiliabuntur.



CAPUT LII.

VERS. 1.---Consurge, consurge. Eos hortatur propheta, qui post ascensionem praedicantibus apostolis crediderunt.

Quia non adjiciet. Haec ad coelestem Jerusalem quam nullus immundus ingreditur.

VERS. 2.---Excutere. Anima polluta sordibus candorem pristinum amittit, etc., usque ad non corruptibilibus argento et auro, sed sanguine agni immaculati.

VERS. 3.---Gratis. Nec commodum habuistis, nec incommodum effugistis, cum Filium Dei tradidistis.

VERS. 4.---In Aegyptum. (HIER.) Arguit Judaeos, et ventura praedicit, etc., usque ad ut etiam in terra [Col. 1295B] sua opprimat illum, et calumnietur ei?

VERS. 5.---Quid mihi est hic? (ID.) Nihil hic, ait, apud eos reperio, etc., usque ad quod Redemptorem suum cruci affixerint.

VERS. 7.---Quam pulchri. (ID.) De eo qui supra dixerat: Ego ipse qui loquebar ecce adsum, testatur propheta quod ipse supra montes Evangelium praedicavit.

Annuntiantis, Christi, per semetipsum, per apostolos, quibus ait: Pacem relinquo vobis, pacem meam do vobis (Joan. XIV). Super quos Dominus sedens praedicabat: Ipsi etiam pedes Christi, praedicationem ejus portando.

VERS. 8.---Vox speculatorum: (ID.) apostolorum et aliorum qui in specula sunt semper ut omnia praevideant et subjectos promoveant.

VERS. 9.---[Col. 1295C] Gaudete. Primitivam Ecclesiam consolatur, etc., usque ad multitudine gentium et reparata est et multiplicata est.

VERS. 10.---Brachium in brachio meo gentes sperabunt (Psal. XCVII). Et alibi: Brachium tuum cum potentia (Psal. LXXXVIII).

VERS. 11.---Recedite. (ID.) Hoc Judaei ad se referunt, etc., usque ad a Spiritu sancto admoniti.

Exite, in toto orbe Evangelium praedicantes, Ite, docete omnes gentes (Matth. XVIII).

Vasa Domini. (ID.) Templum Domini sanctum est, quod estis vos, vasa scilicet aurea et argentea, unde Paulus vas electionis dicitur; vel vasa Domini, armatura Dei, lorica justitiae, clypeus fidei, galea salutis, et gladius spiritus, quod est verbum Dei.

[Col. 1295D] VERS. 13.---Ecce intelliget: ne dubitetur quis dixerit, qui loquebar ecce adsum: et quod sit brachium Domini, Pater perspicue docet.

VERS. 14.---Sicut obstupuerunt. Non servatur ordo historiae. Superius enim loquebatur propheta in persona Patris de ascensione Filii, et subito ad passionem rediit.



CAPUT LIII.

[Col. 1296D] VERS. 1.---Quis credidit? (HIER.) Propheta in persona prophetarum conqueritur quod pauci ex Judaeis credunt quod de adventu Filii ab illis audiunt.

Et brachium Domini. (ID.) Pater Filium suum mundo nuntiavit venturum; et ante scandalum cruceis, crucis, praemisit gloriam resurgentis. Elevabitur et exallabitur, [Col. 1296A] etc. Respondet ergo prophetarum chorus se officium implesse et brachium Domini annuntiasse.

VERS. 2.---Virgultum. Symmachus, ramus; hominem significans, qui processit de utero virginis.

Sitienti. Aquila, invia, ubi virginitatis privilegium demonstratur, quia sine semine de terra prius invia creatus est.

VERS. 5.---Livore. (ID.) Perspicuum est, quia sicut corpus laceratum et flagellatum, ita anima vere doluit pro nobis, ne ex parte veritas, ex parte mendacium in Christo credatur.

VERS. 7.---Non aperuit, etc. Pilato vel Herodi. Pauca enim respondit ne differretur salus humani generis.

Et quasi agnus. (ID.) In cujus figura populus Israel [Col. 1296B] agnum in Aegypto comedit (Exod. XII). Hic est agnus qui tollit peccata mundi (Joan. I), qui occisus est ab origine mundi (Apoc. XIII), qui carne et sanguine suo nos pascit, et vellere protectionis nos vestit.

VERS. 8.---De judicio. Judex omnium judicii non reperit veritatem, sed sine culpa damnatus est. Unde admiratur propheta quod omnium Deus passioni se tradiderit.

VERS. 9.---Dabit impios. (ID.) Id est gentes, quae sine pietate, Deo Patri, quia mortuus et sepultus eos acquisivit, et divites, Judaeos scilicet divitiis legis et prophetarum gloriantes.

Divites. Scribas et Pharisaeos doctrinae legis divitiis gloriantes.

VERS. 10.---Semen longaevum. Verbum Evangelii [Col. 1296C] scilicet quod non veterascet, sicut Vetus Testamentum, unde: Exiit qui seminavit semen suum (Luc. VIII.)

VERS. 11.---Saturabitur. Fide gentium, unde esuriens et sitiens supra puteum Jacob emptis cibis uti noluit, quia jam Samaritanae et eorum qui de civitate ad eum exibant, fide satiatus erat.

VERS. 12.---Et cum sceleratis. Ut sceleratos a peccato redimeret, omnia omnibus factus: Peccata enim nostra portavit in corpore suo (I Petr. II). Cujus imitator Paulus ait: Omnibus omnia factus sum, ut omnes lucrificarem (I Cor. IX).

Rogavit. Pater, ignosce illis. Ad hanc vocem secundum Evangelium Nazareorum multa millia Judaeorum astantium circa crucem crediderunt.



CAPUT LIV.

[Col. 1296D] VERS. 1.---Lauda, sterilis. (HIER.) Hactenus de nativitate, passione, resurrectione, etc., usque ad tam de Judaeis quam de gentilibus congregatam.

Lauda, sterilis. Apostolus, juxta LXX: Laetare, sterilis, quae non paris, erumpe et clama quae non parturis, quia multi filii desertae (Gal. IV), etc. Nos autem fratres secundum Isaac, repromissionis filii sumus.

VERS. 3.---Ad dexteram enim: ad omnia loca mundi. Vel, nec elata prosperis, nec fracta adversis. Vel, ad bona futurae et praesentis.

VERS. 4.---Noli timere. (ID.) Cum turris Babel aedificaretur, etc., usque ad qui funiculu.

VERS. 6.---Quia ut mulierem. (ID.) Qui sequuntur [Col. 1297A] tropologiam et in locis difficillimis, etc., usque ad stolam osculumque porrigit.

VERS. 9.---Sicut in diebus Noe, etc. Ut credat sanctorum congregatio misericordiam Domini sempiternam, et ad punctum esse desertos, ut amici Dei foedere aeterno fiant: majorum ponit exempla.

VERS. 14.---Recede procul. (HIER.) Consolatus est Ecclesiam de gentibus, promittens eis spirituales gratias: nunc docet quid agat, ne adversarios timeat.

VERS. 15.---Ecce accola. Hoc ad se invertunt Judaei, tanquam sint futuri proselyti ex gentibus tempore Christi sui.

VERS. 16.Ecce ego. Non quod sim causa perditionis eorum, sed adversarius pugnans, victis perditionis, victoribus causa est praemii.

[Col. 1297B] VERS. 17.---Haec est haereditas. Ne justus tribuatus deficiat, addit praemia.



CAPUT LV.

VERS. 1.---Omnes sitientes, venite. (HIER.) Quia vas fictum contra Ecclesiam dixerat conterendum, et omnem linguam armatam contra scientiam Dei superandam, provocat credentes ad fluvium Dei, qui repletus est aquis.

Comedite. Audiendo, loquendo, legendo, meditando, operando, corde retinendo. Divina siquidem Scriptura, et potus est, aperta: et cibus, occulta. Ipsa etiam et aqua est et panis qui de coelo descendit.

Quare appenditis argentum. Pensatis sacra eloquia, sed non refectionem. Qui solam speciem litterae custoditis, de spirituali intelligentia pinguedinem [Col. 1297C] internae refectionis amittitis.

VERS. 4.---Ecce testem. Provocavit Judaeos ad credendum, sed quia sciebat illis non credentibus gentiles esse credituros, dicit se filium misisse qui praecepta ipsius populis nuntiaret.

VERS. 5.---Dominum Deum tuum. (ID.) Quando Pater dicitur, Pater Christi secundum divinitatem dicitur Pater gloriae: secundum humanitatem, Pater Domini nostri Jesu Christi.

VERS. 6.---Quaerite Dominum. Haec pertinent ad Judaeos vel ad gentes specialiter, et ad unumquemque generaliter. Propheta ad Judaeos: Quaerite Dominum, quasi diceret: Gentes suscipiunt misericordias David, et vos dedignamini, sed agite poenitentiam, et convertimini dum tempus habetis.

[Col. 1297D] Dum prope. (ID.) Ne vestris vitiis recedat, qui appropinquat appropinquantibus sibi, et filio revertenti laetus occurrit.

VERS. 8.---Non enim. Ne putetis difficile esse quod spondeo: considerate quod inter mea et vestra consilia multa sit differentia: et quanta naturae, tanta voluntatis diversitas.

VERS. 10.---Et quomodo. (ID.) Alia similitudine ostendit quia multus est ad ignoscendum.

Panem comedenti. Unde Salomon: Mitte panem tuum super aquas, quia in multitudine dierum invenies eum, hoc est, panem doctrinae tuae et gratiam spiritualem cunctis infunde, quia in novissimo praemia recipies

[Col. 1298A] VERS. 11.---Non revertetur. Sed postquam meam impleverit voluntatem in terris, redibit et sedebit a dextris meis, secundum illud, Sede a dextris meis, etc.

VERS. 12.---Montes, scilicet animae sanctorum quae pro varietate virtutum montes appellantur et colles.

VERS. 13.---Pro saliuncula. Saliuncula, aculeis et punctionibus plena. Abies, alta, procera, fabricandis domibus apta, pice fecunda.

Et erit Dominus. Alii. Et erit Dominus in nomen et in signum sempiternum quod non deficiet.



CAPUT LVI.

VERS. 1.---Haec dicit Dominus. Custodite judicium. (HIER.) Terminato gentium vaticinio, quae in adventu Christi de saliuncula et urtica in abietem myrtumque mutantur: loquitur ad auditores illius [Col. 1298B] temporis, ut se parent ad adventum Salvatoris, qui est misericordia et justitia.

Custodite judicium. (ID.) Non accipientes personam in judicio. Domini enim judicium est, qui judicat judicantes bona.

VERS. 2.---Custodiens sabbatum. (ID.) Ne sit, scilicet de sex diebus quibus factus est mundus. De quibus apostoli non erant, quibus dicitur: Si de mundo essetis, mundus quod suum erat diligeret, etc. Ego elegi vos de mundo, idcirco odit vos mundus (Joan. XV).

VERS. 3.---Et non dicat. (ID.) Hoc contra Judaeos, qui sibi tantum adventum Christi vendicabant, et alios desperare cogebant. Sed non est distinctio Judaei et Graeci (Rom. X).

Eunuchus. (ID.) Propter regnum coelorum, qui [Col. 1298C] mortificant membra sua super terram, etc., usque ad quod de semine spiritualis operis dicitur, non prolis.

VERS. 4.---Quia haec dicit Dominus. (ID.) Duo proposuit, proselytos scilicet et eunuchos, etc., usque ad ne se putent subjacere maledictioni legis.

VERS. 6.---Et filios advenae: post eunuchos ad advenas transit et praemia promittit.

In servos. Qualis Paulus qui de se ait: Paulus servus Christi Jesu, et Moyses famulus Dei.

VERS. 7.---Holocausta eorum. Mortificate membra vestra, quae sunt super terram (Colos. III). Et Exhibeatis corpora vestra hostiam Deo viventem. Holocaustum totum offertur Deo, et incenditur. Victimae pars sacerdotibus datur. Holocaustum Deo tribuit, qui mundum relinquit, ut semper vacet orationi. Victimam, [Col. 1298D] qui Deo servit et quae mundi sunt disponit juste.

Super altari meo. Fidem super quam omnia offeruntur, sine qua impossibile est Deo placere. Unde: Justus autem in fide sua vivet.

VERS. 9.---Omnes bestiae. Vox prophetae, qui advocat Romanos ad excidium Jerusalem, quibus pene totus orbis serviebat. Vel per bestias, daemones: quibus ad devorandum Judaei traditi sunt.

VERS. 10.---Caeci. Non habentes Christum verum lumen, vel fidem et alias virtutes.

Canes. (ID.) Sicut canes gregem, sic praelati debent custodire plebem. Canes impudentissimi. Quod est: Sicut canes sine discretione etiam bonos saepe persequuntur, sic et Judaei impudenter clamaverunt, [Col. 1299A] Crucifige, crucifige eum (Luc. XXIII), nec Domini saturati sunt opprobriis.

VERS. 12.---Venite sumamus. Sic pervertebant qui corrigere debuerant. Et quia omnes peccaverunt, traditi sunt in manus Romanorum.



CAPUT LVII.

VERS. 1.---Justus perit. (HIER.) Haec referunt Judaei ad Isaiam, qui serra lignea sectus est a Manasse impiissimo rege, et alios prophetas, quos ipse occidit, viros misericordiae. Sed verius hoc de illo dicitur, qui est summe justus.

Et nemo est. Propter speculatores caecos et canes mutos.

Qui recogitet: quia caeci et muti ignorantes sapientiam, non cogitant ea quae Dei sunt.

[Col. 1299B] VERS. 2.---Veniat pax, requiescat in cubili suo, qui ambulavit in. (ID.) Propheta precatur ut Christus veniat, resurgens a mortuis requiescat in cubili in gloria, scilicet paternae majestatis, vel in Ecclesia, in qua in directione ambulavit.

VERS. 6.---Libamen. Vinum, oleum et hujusmodi liquores: sacrificium panis, victima et hujusmodi.

VERS. 7.---Super montem excelsum. Haeretici quoque, etc., usque ad ut conculcentur ab hominibus.

VERS. 8.---Et post ostium: Quasi diceret: Non solum in montibus idola adorasti, sed etiam post ostium posuisti, ut ingrediens videres et semper adorares.

Quia juxta me discooperuisti. Metaphora adulterae sicut supra meretricis, etc., usque ad omnibus exposita intrantibus.

VERS. 9.---[Col. 1299C] Misisti legatos. Ut afferrent longinqua idola, quasi non sufficiant vicina. Et in hoc Babylonios et Aegyptios deos significat.

VERS. 10.---In multitudine viae tuae laborasti. Qui ambulat via regia non laborat. Una est via veritatis quae dicit: Ego sum via, veritas et vita (Joan. XIV): Multae sunt viae mundanorum, unde, Non sicut viae meae sunt viae vestrae (Isa. XL).

VERS. 13.---Qui autem fiduciam habet mei. (ID.) Qui idola non coluerunt, vel in captivitatem ducti poenituerunt, sub Zorobabel et aliis ducibus reversi, Deum suum in loco suo adoraverunt secundum Hebraeum.

Possidebit montem sanctum tuum, scilicet legem Veteris et Novi testamenti; utrumque enim in monte [Col. 1299D] datum. Et ad praemiorum altitudinem invitat, vel Christum.

VERS. 14.---Et dicam ego Christus scilicet apostolis, Viam feci, bene praedicando, praebete iter in exemplum eis bene operando; auferte offendicula per baptismum peccata abluendo, idolorum cultum praedicatione amovendo.

VERS. 15.---Quia haec dicit. Increpatione contra Jerusalem finita, venit ad eos qui confidunt in Domino, quorum reversioni iter jusserat praeparari. Unde et a laudibus Dei incipit, et quae redeunti populo promiserit, consequenter ostendit.

VERS. 16.---Non enim in sempiternum litigabo. (ID.) Non in sempiternum servabo iram meam, neque [Col. 1300A] causabor cum creatura mea, sed percutiam in praesenti, ut sanem in futuro.

Quia spiritus. Pax, gaudium, vita omnium, etc., usque ad specialiter ad Judaeos.

VERS. 17.---Abscondi a te, etc., scilicet auxilium meum, ut amplius desideres dicens: Ostende faciem tuam, et salvi erimus (Psal. LXXIX).

Abiit. (ID.) Quod quidam intelligens ait: Tota die contristatus ingrediebar (Psal. XXXVII).

VERS. 19.---Creavi: quasi diceret: Liberationem a captivitate, quam per Jeremiam post septuaginta annos promisi, opere complevi

Creavi fructum labiorum pacem.

VERS. 20.---Impii autem. Supra de illis qui in captivitate poenitentiam egerunt, et ideo liberati [Col. 1300B] sunt, et de illis qui post ascensionem crediderunt. Hic de illis specialiter loquitur, qui in infidelitate sua remanserunt.



CAPUT LVIII.

VERS. 1.---Clama. (HIER.) Dominus ad prophetas vel ad apostolos: finito scilicet priori capite in quo pax justis, et nulla requies nuntiatur impiis.

Quasi tuba. (ID.) Ubi apostolis, etc., usque ad sic Israel peccato mortuus audiat scelera sua.

Populo meo. Ac si dicat: Videant qualem Patrem perdiderunt, qui etiam peccatores populum suum vocat.

VERS. 2.---Quasi. Hoc est, quare ego non exaudiam eos sicut illos qui in Ecclesia justitiam faciunt, [Col. 1300C] juste et pie viventes, Christum verum Deum et verum hominem confitentes.

Rogant. (ID.) Alia temeritas Judaeorum, quasi confidentes in conscientia bona judicium justum postulant, secundum illud: Judica me, Domine, quoniam ego in innocentia mea ingressus sum.

VERS. 3.---Quare jejunavimus. Obliti sunt veteris historiae, quod Dominus non respexit ad munera Cain, eo quod non recte dividebat cum fratre suo, cui charitatem Deo invidebat.

Ecce in die. Jejunium Deo acceptum est, non solum a cibis, sed ab omnibus rebus illicitis abstinere.

Repetitis. Qui repetit non habentem, Deo facit violentiam.

VERS. 4.---Nolite jejunare sicut usque ad hanc [Col. 1300D] diem. Ne videatur reprobare jejunium, docet quomodo sit jejunandum.

VERS. 5.---Nunquid tale est jejunium.

VERS. 6.---Colligationes. (ID.) Peccata intelligimus, etc., usque ad domesticos seminis tui ne despexeris.

VERS. 7.---Frange esurienti panem. (ID.) Panem esurienti frangimus, etc., usque ad sed animae saturitas.

Et carnem tuam. (ID.) Proximum in necessitate qualibet recognosce similem tibi, considerans te mortalem et passibilem.

VERS. 8.---Lumen tuum. Sicut matutina lux solvit tenebras, ita lumen veritatis fugat errores.

[Col. 1301A] Justitia. Christus qui omnes justificat, anteibit ad gloriam.

Et gloria Domini colliget te, id est suscipiet ad se, qui dixit: Ubi ego sum, illic et minister meus erit (Joan. XII).

VERS. 9.---Digitum extendere. Proximos notare, detrahere. Id est non solum non cogites, et non facias haec, sed ne detrahas.

VERS. 11.---Hortus irruguus, voluptatis paradisus, quem plantaverat Dominus Deus a principio, scilicet Ecclesiam. Fons in medio Christus est, cujus non deficiunt aquae doctrinae spiritualis, quae Ecclesiam irrigant. Et hoc est, Et erit quasi hortus irriguus, o fidelis vel Ecclesia.

Sicut fons. Assimilaberis Christo, capiti tuo.

[Col. 1301B] VERS. 12.---Aedificabuntur (HIER.) Judaei referunt hoc ad restaurationem quae facta est sub Zorobabel et Jesu Sacerdote magno; vel ad illam quam delirant futuram in ultimo. Melius ad Ecclesiam haec referri possunt.

Fundamenta (ID.) Apostolos, prophetas et similes: Unde, Fundamenta ejus in montibus sanctis (Psal. LXXXVI). Fundamentum autem singulari numero Christus est, unde, Fundamentum aliud nemo potest ponere, praeter id quod positum est, quod est Christus Jesus (I Cor. III).

Iniquitatum, alias in quietem, scilicet semitas erroris in quietem vel veram pacem.

VERS. 14.---Terrae. Viventium quae sursum non deorsum, unde Loth dicitur: In monte salvum te fac.

[Col. 1301C] Haereditate. Coelesti, quam dedi Jacob cujus filius es per fidem et operationem, vitia atque peccata supplantando. Cujus enim quis imitator fuerit, ejus filius dicitur.



CAPUT LIX.

VERS. 2.---Sed iniquitates vestrae. Ostendit quare non exauditi et in captivitatem ducti.

VERS. 3.---Manus ejus. (HIER.) Iniquitates per partes exponit, etc., usque ad et tandem in Filium Dei inclamantes: Sanguis ejus super nos et super filios nostros.

VERS. 4.---Conceperunt, (ID.) Qui exspectant Antichristum. Quem enim multo labore perquirunt in iniquitate suscipient.

VERS. 5.---Ova. (ID.) Ex ovo fetus, ex corde [Col. 1301D] consilium, ex quo actus. Ova ergo ruperunt, dum corda iniqua et venenosa consilia verbis ostenderunt, dicentes: Reus est mortis (Matth. XXVI).

Aspidum. Aspis ad primam vocem incantatoris alteram aurem terrae infigit, alteram cauda obturat, ne possit incantari: sic Judaei inhaerentes terrenis, ne locum et gentem perderent metuentes, Christi praedicationem repulerunt, venenati venenatorum filii.

Erumpet in regulum. Ex ovis aspidis regulus, qui et basiliscus, ex Judaeis Antichristus. Ex eis enim nascetur, flatu suo, id est sermone venenoso multos occidens volantes ad patriam coelestem. Occidit enim basiliscus flatu suo aves volantes per aera.

VERS. 9.---Propter hoc (ID.) Propheta in persona [Col. 1302A] populi poenitentis respondet, post accusationem, quid loqui debeant poenitentes.

VERS. 11.---Rugiemus quasi ursi omnes. Judaeorum meditatio et doctrina in sacra Scriptura rugitui ursi et gemitui columbae comparatur, quasi inutilis et vana, sicut et illa. Contra subjectos quoque saeviunt ut ursi; contra majores vel aequales, gemunt ut columbae.

VERS. 15.---Veritas in. (ID.) Christus, qui est via, etc., usque ad ut Christi persona monstretur, quam deserentes, secuti sunt mendacium.

VERS. 16.---Et vidit. (ID.) Ostenso, quia poenituerunt, ostendit non placuisse Domino poenitentiam eorum, quia non puro corde plures poenituerunt.

Quia non est vir. Mente omnes effeminati sunt, [Col. 1302B] sicut et illud, Vocavi et non erat qui audiret.

Et salvavit sibi. Pater, scilicet per Filium gentes, Et justitia ejus, vel misericordia secundum LXX confirmabit eum qui voluerit converti: non merito, sed misericordia et justitia. Justum enim est ut poenitenti creaturae Creator parcat, quae meritis suis salvari non poterat.

VERS. 19.---Et timebunt qui. Praemonstrata vindicta Dei in Judaeos per Romanos, describit fidem gentium, de quatuor partibus mundi venientium, audita praedicatione apostolorum

Quasi fluvius. Quia citissime mundum sua praedicatione et fide implevit.

Quem Spiritus Domini. (ID.). Ad redimendum genus humanum Spiritus sanctus scilicet. Unde: Qui [Col. 1302C] conceptus est de Spiritu sancto. Et, Requiescit supereum Spiritus Domini (Isa. XI), etc.

VERS. 21.---Hoc foedus, ut scilicet eos sanguine Filii redimam, et ipsi praecepta mea faciant, et me moriter teneant et hoc est, Spiritus meus, qui est in te,



CAPUT LX.

VERS. 1.---Surge, illuminare. (HIER). Haec referunt Judaei ad tempus Christi sui, etc., usque ad ut vel pro his suscipiant Dei Filium.

Surge. (ID.) In Ecclesiis, quae occidisti in synagogis: surge in gentibus, quae cecidisti in Judaeis. Surge per confessionem, per virtutes quae cecidisti per negotiationem, per vitia, et cum surrexeris, illuminare, id est accipe Christi fidem.

Lumen. Tibi longe ante promissum ad redemptionem [Col. 1302D] tuam venturum, quod illuminat omnem hominem venientem in hunc mundum, scilicet qui dicit: Ego sum lux mundi (Joan. I, VIII), a quo illuminaberis si fidem Christi susceperis.

Gloria Domini. Ad illuminandum. Filius, scilicet sicut sol ortus illuminat mundum, in cujus figura Moysi et Salomoni, alteri tabernaculum, alteri templum aedificanti ostenditur gloria Domini. Gloria quoque Domini fuit mortui resuscitatio, leprosi mundatio, et hujusmodi.

VERS. 2.---Terram. (ID.) Judaeos terrena amantes, quibus dicitur: Bona terrae comedetis, quod carnaliter accipiunt.

VERS. 3.---Ortus tui. (ID.) Quoniam scilicet ex [Col. 1303A] aqua et Spiritu sancto nata es, omnes in splendore ortus primitivae Ecclesiae ambulamus, quia eamdem fidem habemus, eodem baptismo renascimur.

VERS. 4.---Leva in circuitu oculos. Cui simile: Levate oculos vestros et videte regiones, quia jam albae sunt ad messem (Joan. IV).

Filii tui. (HIER.) Quos in fide genuisti: Unde Paulus: Per Evangelium ego vos genui (I Cor. IV). Primi fideles de Judaeis quando Spiritus sanctus datus est, erant in Jerusalem viri religiosi ex omni natione quae sub coelo 1304est (Act. II), vel gentes ex omnibus partibus mundi.

De longe venient. Quia longe erant a Deo per idololatriam, unde: Vos qui eratis longe, facti estis prope (Ephes. II).

[Col. 1303B] De latere. (ID.) Quidam codices habent, etc., usque ad, neque Hieronymi sensus ad hoc inclinatur.

VERS. 6.---Camelorum. Camelus animal est gibbosum et oneriferum. Hi sunt divites onus divitiarum et peccatorum gibbum portantes.

Dromedarii. Dromedarius vel dromas, utrumque enim dicitur: est enim animal camelo minus, sed velocius, in quo figurantur gentes velociter ad fidem currentes.

Madian et Epha. Regiones trans Arabiam camelis et dromedariis abundantes, etc., usque ad quae per thus figuratur, Domino obtulerunt.

VERS. 7.---Omne pecus Cedar congregabitur. (ID.) Simplices qui ante erant tenebrae et moeror, etc., usque ad ubi habitabant Saraceni de illius stirpe progeniti.

[Col. 1303C] Arietes. Praedicatores, gregis duces, filii prophetarum qui ea quae prophetae praedixerunt de Christo impleta docuerunt.

Nabaioth, filius Ismaelis, et interpretatur prophetia.

Ministrabunt tibi. Sancti episcopi, presbyteri ministri Ecclesiae, corpus et sanguinem Christi fidelibus administrando.

VERS. 8.---Qui sunt. Admiratur propheta gentes tam cito ad fidem currentes, vel primitiva Ecclesia:

Ad fenestras. Ad fenestras suas stant sancti custodientes quinque sensus corporis, ne per eos tanquam per fenestras intret mors in animas.

VERS. 9.---Argentum eorum. Hoc est: Corde creditur ad justitiam, ore autem confessio fit ad salutem (Rom. X).

[Col. 1303D] VERS. 10.Filii peregrinorum. Principes gentium qui per orbem Ecclesias aedificaverunt, sicut Constantinus qui Romae duodecim ecclesias in honorem duodecim apostolorum fecit, et alii multi qui multas exstruxerunt ecclesias, et necessaria praebuerunt.

VERS. 13.---Gloria Libani. Libanus mons est confinis terrae promissionis, etc., usque ad reges et principes qui ad Ecclesiam venerunt.

Abies. (ID.) Superbi, scilicet divites, philosophi. Divitias enim et scientiam sequitur superbia. Cyprianus et Hilarius excelsae in saeculo arbores, Ecclesiam Dei aedificaverunt. Arborum diversitas diversos in Ecclesia ordines significat. Ex quibus omnibus constructa est Ecclesia miro decore distincta.

[Col. 1304A] Locum pedum. Ecclesiam, in qua apostoli, etc., usque ad Ecclesiam sustinent institutis, miraculis et exemplis.

VERS. 14.---Civitatem Domini. Civitas enim a communione dicitur, etc., usque ad qui sollicite circumiret et auxilium praeberet.

VERS. 15.---Odio habita. Judaeis, quia fidem Christi praedicabat, legis observantias destruebat; gentibus quia unum Deum afferebat, idola nihil esse astruebat.

Non erat qui per te transiret. Transiret et benediceret tibi, etc., usque ad insuper superbia aliquando mala, aliquando bona:

VERS. 17.---Pro lignis aes. (ID.) Per ligna et lapides, etc., usque ad alii fortes fide, ut Cyprianus, et alii martyres, sicut ferrum.

[Col. 1304B] Visitationem tuam. (ID.) Christum, vel apostolos pacificos, et praepositos justos, ut recte doceant et judicent.

VERS. 19.---Non erit. Hoc de die judicii. Hoc capitulo cogimur quaecunque dicta sunt vel dicenda, ad ultimum tempus referre, quoniam coeli terraeque, solis atque lunae nobis cessabit officium, et erit ipse Dominus lumen in perpetuum.

VERS. 21.---Germen. (ID.) Angeli, omnes electi, qui fidem quam habent operibus implent. Ipsi germen plantationis Domini et opus manuum ejus, quia ab ipso creati, et in Ecclesia per fidem plantati ad glorificandum creatorem suum.

VERS. 22.---In tempore: adventus Christi. Vel in tempore opportuno vel praefinito. Cum miserit [Col. 1304C] Filius hominis angelos, et colligent de regno ejus omnia scandala.



CAPUT LXI.

VERS. 1.---Spiritus Domini (HIER.) Christus secundum humanitatem qui supra dixerat, Ego Dominus, in tempore congregabo eos, etc.

Quod unxerit me: oleo laetitiae, abundantia gratiae. (ID.) Haec unctio in baptismate completa est, quia Spiritus Domini in specie columbae descendit, et mansit in illo.

Ad annuntiandum. Septuaginta: Ad evangelizandum pauperibus.

Apertionem, scilicet resolutionem; sic enim Symmachus [Col. 1304D] apertius transtulit.

VERS. 2.---Diem ultionis: (ID.) damnationis, quae per Romanos, secundum illud: Veniet dies, etc. Et, cum videritis ab exercitu circumdari Jerusalem, etc.

VERS. 3.---Coronam. Cum scilicet viderint de Judaeis plurimos credidisse, et pro lugubri indumento stolam mundissimam accipere.

Pro cinere. Pro luctu et dolore fructuum suorum, cum scilicet viderint gentes ad fidem confluentes, habebunt oleum gaudii pro luctu, pallium laudis pro spiritu moeroris.

VERS. 5.---Vinitores. (ID.) Mali cultores vineae, Scribae, et Pharisaei, de quibus dicitur: Malos male perdet, et vineam suam locabit aliis agricolis.

VERS. 6.---Vos autem. Hoc ad praedicatores de [Col. 1305A] gentibus, etc., usque ad qui erant sacerdotes in domo Domini.

VERS. 7.---Partem eorum. Domini. Unde Psalmista: Dominus pars haereditatis meae, etc. Quod nemo veraciter dicit, qui aliam partem quaerit.

VERS. 8.---Quia ego Dominus: Quasi diceret: Hoc faciet Dominus, qui magis diligit justitiam pauperum et judicium verum quam munera divitum quae saepe de rapina sunt, nec magis quam scorti mercedem vel pretium carnis in sacrificium, vel si quis immolet filium Domino, placent.

In veritate. Ut in veritate comedant agnum, ut faciant circumcisionem cordium, et quae data sunt in figura, omnia in veritate faciant.

Foedus perpetuum. Evangelium aeternum, non ut [Col. 1305B] Vetus Testamentum, cui succedit Evangelium.

VERS. 9.---Semen eorum. Fideles, quibus apostoli semen verbi commiserunt quod a Domino acceperunt.

VERS. 10.---Gaudens gaudebo in Domino, non in mundo.

Vestimentis salutis: virtutibus, ipsi Christo, etc., usque ad tamen una in capite et in membris est Ecclesia.

Et quasi sponsam. Alterius comparationis ponit exempla, quorum prius ad sponsum, sequens refertur ad sponsam.

VERS. 11.---Et laudem: suam, etc., usque ad reddet Domino fructum laudis et bonae operationis.



CAPUT LXII.

VERS. 1.---Propter Sion. (HIER.) Propheta in persona sui, impendio exhilaratus ex his omnibus [Col. 1305C] quae mundo confert Filius incarnatus. Et hoc est, Propter Sion non tacebo, quamvis loqui prohibeat, quamvis mortem minetur.

Lampas accendatur. Lampas Graece, flamma Latine, unde: Ignem veni mittere in terram, et quid volo nisi ut ardeat? Hoc succensi apostoli loquebantur variis linguis.

VERS. 2.---Nomen novum. (ID.) Mos est Hebraeis ex novis rebus nova nomina imponere, etc., usque ad similiter prius Simon, postea Petrus.

VERS. 3.---Corona gloriae. De omnibus partibus mundi, quasi corona venientibus fidelibus.

VERS. 4.---Non vocaberis. Ecclesiam de utroque populo alloquitur, quasi, non hoc vocabulorum fine contenta eris.

[Col. 1305D] VERS. 5.Et gaudebit, etc. Propter hoc relinquet homo patrem et matrem (Gen. II; Matth. XIX). Sacramentum hoc magnum est in Christo et in Ecclesia (Ephes. V).

VERS. 6.---Super muros tuos. (ID.) Apostolos, praedicatores, qui Ecclesiam muniunt, quorum custodes angeli sunt. Unde: Omnes administratorii spiritus sunt, propter eos missi, qui haereditatem capiunt salutis (Hebr. I). Vel muri Ecclesiarum apostolorum discipuli, quorum custodes ipsi apostoli.

VERS. 7.---Donec ponat Jerusalem. Quod est, vel ipsa longe lateque diffusa, ubique laudetur, vel ubique laudet semper creatorem suum.

VERS. 8.---Juravit per Filium scilicet, qui Dei virtus [Col. 1306A] est et Dei sapientia. In dextera. In Filio. Unde: Omnia in sapientia fecisti (Psal. CIII), qui et brachium et fortitudo Patris: Unde, Omnia per ipsum facta sunt (Joan. I). Si dedero triticum tuum. Triticum Judaeorum et vinum saepe dedi inimicis eorum, sicut in libro Judicum legitur (Judic. VI): quod in tempore messis Madianitae irruebant et eorum fruges colligebant. Et quando captivi ducti sunt, Samaritani qui eorum messes comederent, substituti sunt. Sed in hoc loco intelligit cibum Ecclesiae, virtutes, et bona opera, corpus Christi et sanguinem. Id est laudes, opera, quae cum idolis impenderas, daemones comedebant. Sed post adventum Filii Dominus delectatus est in eis. Triticum ergo et vinum, cibus (scilicet Judaeorum) corpus Christi et sanguinem significabant. [Col. 1306B] Unde, Caro mea vere est cibus, et sanguis meus vere est potus (Joan. VI). Hoc hodie non sumitur ab haereticis, paganis, Judaeis, inimicis Ecclesiae.

VERS. 10.---Per portas. Ministros Ecclesiae, qui alios introducunt. Vel virtutes, quae ducunt in coelum, quasi de virtute in virtutem. Planum facite iter. Auferendo scandala; in baptismo remittendo peccata. Eligite. Vel, projicite secundum Septuaginta, quod est, auferte duritiam infidelitatis a cordibus hominum; vel, reprobos et duros a consortio fidelium.

VERS. 11.---Dicite filiae Sion. Scilicet primitivae Ecclesiae, quae ex Judaeis primum: unde, Filii matris meae pugnaverunt contra me (Cant. I). Vel secundum illud: Quotquot autem receperunt eum (Joan. I), etc.

Et vocabunt eum, dicentes: Vos estis populus [Col. 1306C] sanctus, vos estis redempti a Domino Deo. Sic enim quidam codices habent.



CAPUT LXIII.

VERS. 1.---Quis est iste. Quidam angeli non plene cognoscentes mysterium incarnationis, passionis, resurrectionis, videntes ad coelos ascendere Dominum cum multitudine angelorum et sanctorum hominum propria virtute, non auxilio angelorum, admirantur incarnationis, et passionis, et resurrectionis, et ascensionis mysterium: et quomodo sibi et aliis aperiat regnum coelorum; unde et angelis Dominum comitantibus dicunt: Quis est iste? Et David similiter: Quis est iste rex gloriae? (Psal. XXIII). Videtur tamen Augustus dicere super Genesim quod omnes angeli ab ipsa creatione sua, statim cognoverunt in contemplatione [Col. 1306D] sui creatoris, quidquid ipse erat facturus. Hieronymus autem aperte declarat quia quidam angeli, donec perficeretur mysterium incarnationis, ad plenum non cognoverunt.

De Edom. Edom (ex HIER.) ab edulio rufae lentis, etc., usque ad vel de inferno spoliato victor cum fidelibus suis.

Formosus in stola. Formosum calidum. Unde formosus quasi calidus, quia ex colore rubeus et roseus efficitur vultus, et inde speciosus.

VERS. 2.---Quare ergo. (ID.) Tanquam dicant angeli: Didicimus, etc., usque ad magis tibi clementia convenit quam crudelitas.

VERS. 3.---Solus. Solus Samson praecisis crinibus [Col. 1307A] Philisthaeis exponitur, nec angelus nec archangelus vel quilibet coelestis spiritus. Denique humani generis nullus vel Judaeus vel Gentilis auxiliator: solus pugnat, solus superat. Aspersus est. (HIER.) Sanguis meus eorum rancore, etc., usque ad cujus saepe sanguis super vestimenta victoris aspergitur.

VERS. 5.Et non fuit, etc. Unde: Omnes amici mei dereliquerunt me, et noti mei quasi alieni recesserunt a me (Job. XIX). Et salvavit. Hieronymus ad Augustinum et Alipium, impietatem Sabellii declinantes, tres personas expressas sub proprietate distinguimus, non ipsum sibi Patrem, non ipsum sibi Filium, non ipsum sibi Spiritum sanctum esse dicentes: sed aliam Patris, aliam Filii, aliam Spiritus sancti personam esse. Non enim nomina tantummodo, [Col. 1307B] sed proprietates nominum confitemur.

VERS. 7.---Miserationum. (HIER.) Propheta in persona Judaici populi poenitentis et misericordiam Domini recognoscentis.

VERS. 9.---Non est tribulatus. (ID.) Vox quae est, etc., usque ad nemo est adjutor nisi Michael princeps vester, qui astat pro filiis populi mei (Dan. X).

Et angelus. (ID.) Septuaginta. Non legatus nec ipse angelus, sed Dominus salvavit eos.

VERS. 10.---Spiritum sancti ejus. Id est Moysi: unde, Exacerbaverunt Moysen in castris, et Aaron sanctum Domini. (Psal. CV.) Vel sancti ejus, Christi, cui credere noluerunt. Filius enim Dei qui nos redemit, ipsos de Aegypto et mari Rubro liberavit. Spiritum sanctum, vel, sancti ejus. Quidam codices [Col. 1307C] habent, scilicet Spiritum sanctum, quem contristat, qui virum spiritualem contristat: unde, Qui vos tangit, quasi qui tangit pupillam oculi mei. (Zach. II.) Vel, angelum in custodiam missum, quem saepe male faciendo offenderunt.

VERS. 11.---Moysi. Quia non est alius qui orat pro eis. Ubi est, etc. Propheta videns populi sui abjectionem, miseriam et afflictionem jam imminentem propter Filii Dei negationem, condolendo exclamat, dicens: Ubi est? quasi dicat: Clementia Omnipotentis. Ubi est qui posuit? Moysi scilicet, quia orante Moyse, tulit Dominus de spiritu ejus et dedit septuaginta viris.

VERS. 12.---Qui scidit aquas ante eos. Vel dicitur. Cum Moyses mare percussisset, et in duodecim vias scidisset et aliis haesitantibus, tribus Juda ingressa [Col. 1307D] est, et ob hoc regni dignitatem adepta est.

VERS. 14.---Spiritus Domini. Angelus, scilicet; unde: Et praecedet te angelus meus (Exod. XIV). Spiritus enim, naturae nomen est, angelus officii.

VERS. 15.---Attende de coelo et vide. Dominus ubique totus et semper est, unde: Coelum et terram ego impleo (Jer. XXIII). Dicitur tamen sedem habere in coelo, secundum illud: Coelum mihi sedes (Isa. LXVI), quia scilicet in coelestibus angelis et hominibus justis (quorum scilicet conversatio est in coelis) ejus voluntas praecipue fit. Ubi est zelus tuus, etc. Quasi dicat: Quia peccavimus, et nos odisse coepisti, recessit zelus tuus: quo recedente recessit fortitudo, et paternorum viscerum superatur affectus.

[Col. 1308A] VERS. 16.---Abraham nescivit. (HIER.) Quasi dicat: Quia te offendimus, etc., usque ad non obliviscatur filiorum suorum, ne per ipsos nomen Dei blasphemetur in gentibus.

VERS. 17.---Quare errare. Paulus ad Corinthios scribens, ad unius scilicet populum civitatis pro varietate habitantium sanctorum scilicet et peccatorum, nunc laudat, nunc reprehendit: sic praesens capitulum, quod ex oratione populi Deum deprecantis contexitur, nunc laudat Dominum, nunc accusat, juxta secundam regulam Ticonii, quae est de corpore Domini.

VERS. 19.---Quasi in principio. (HIER.) Antequam vocares nos, etc., usque ad non vocabuntur populus Dei, a Christo scilicet Christiani.



CAPUT LXIV.
[Col. 1308B]

VERS. 1.---Utinam dirumperes. (HIER.) In persona sua, etc., usque ad item David: Inclinavit coelos, et descendit (Psal. XVII).

VERS. 2.---Aquae arderent. (SYM.) Aquae maris arderent igni. Quod est, populi mundi inflammarentur igne charitatis. Unde: Ignem veni mittere in terram, et quid volo nisi ut ardeat? (Luc. XII.) et sic notum fieret nomen tuum, quod est Christus Jesus, inimicis tuis, scilicet Judaeis.

VERS. 3.---Non sustinebimus. Nos Judaei, sed blasphemabimus dicentes: In principe daemoniorum Beelzebub ejicit daemones (Matth. XII). Hoc enim dicit propheta in persona infidelium. Descendisti. Tanquam precibus suis exauditis inquit: Descendisti, etc. [Col. 1308C] Montes. Amissa potentia: Nunc princeps hujus mundi ejicietur foras (Joan. XII). Et Judaeis dicitur: Auferetur a vobis regnum Dei (Matth. XXI), scilicet sancta Scriptura et omnis gloria, et omnis dignitas.

VERS. 4.---A saeculo. Hinc Paulus ad Corinthios testimonium sumit, non verbum ex verbo, sed sensum exprimens. Oculus. Quia non est corpus vel color. Quod Apostolus ponit in cor hominis non ascendit, quia majus, et cor debet illuc dirigi. Paravit enim seipsum cognitionem sui, cognitionem sanctae Trinitatis; unde: Haec est vita aeterna, ut cognoscant te verum Deum et quem misisti Jesum Christum (Joan. XVII). Hunc nemo potest videre; unde illud: Deum nemo vidit unquam (Joan. I).

VERS. 5.---Ecce tu, etc. In persona infidelis populi, [Col. 1308D] qui volens transire ad veritatem Evangelii, poenitentiam praeferebat ore, quam non habebat in corde.

VERS. 6.---Menstruatae, etc. Mene Hebraice, Luna Latine; unde menstruatae quae singulis mensibus solent sanguinis fluxum sustinere. Et tunc viri abstinere debent ab eis. Tunc enim concipiuntur membris damnati, caeci, claudi, leprosi et hujusmodi: ut quia parentes non erubuerunt misceri in conclavi, eorum peccata pateant cunctis, et aperte redarguantur in parvulis. Ventus. Commotio acris, ut ibi, Imperavit ventis et mari (Matth. VIII). Vel Spiritus sanctus: Advenientis Spiritus vehementis (Act I). Hic enim Spiritus pro vento ponitur significatione Spiritus sancti. Vel, tentatio daemonum et malorum [Col. 1309A] hominum, ut illud: Venerunt flumina, et flaverunt venti (Matth. VII): et hoc est quasi ventus.

VERS. 8.---Et nunc, Domine. Ac si dicat: Si consideremus nostra merita, desperandum est; si clementiam tuam, qui flagellas omnem filium quem recipis, audemus preces fundere, tu enim pater noster es. Opera manuum tuarum. Quasi dicat: Respice opus tuum, non merita nostra. Mysterii Trinitatis recta confessio est ignorantia scientiae.

VERS. 9.---Ne irascaris, Domine. Hoc est, non vitamus iram, nec ultra quaerimus patientiam, per quam thesaurizamus nobis iram in die vindictae: sed quaesumus ne irascaris nobis satis, scilicet, ne tempore ultionis memineris iniquitatis nostrae.

VERS. 10.---Sion deserta. Sion et Jerusalem in [Col. 1309B] hoc loco idem significant, templum, scilicet, et civitatem, ubi quondam specula virtutum et visio pacis. Sed postquam populus Judaeorum negavit regem suum, et addidit illud: Non habemus regem nisi Caesarem (Joan. XIX), Jerusalem deserta est a Deo: unde, Relinquetur vobis domus vestra deserta (Luc. XIII); et illud, Surgite eamus hinc (Joan. XIV). Et in templo, auditae sunt voces (sicut dicit ecclesiastica historia): Transeamus ab his sedibus.

VERS. 11.---Domus. Allegorice. Domus Dei Ecclesia, et unaquaeque fidelis anima, quae aliquando ignibus luxuriae corrumpitur et avaritiae.



CAPUT LXV.

VERS. 1.---Quaesierunt, etc. (HIER.) Ad hoc respondet [Col. 1309C] filius, etc., usque ad et Filii alieni mentiti sunt mihi (Psal. XVII).

VERS. 2.---Expandi manus meas. (ID.) In cruce orans pro eis, etc., usque ad ipsi tamen semper exstiterunt increduli.

VERS. 3.---Populus qui ad iracundiam. (ID.) Allegorice. Omnis haereticus Deum ad iracundiam procat, etc., usque ad et in quadrum exstruere, et secti in latere pulveris roborare lineis.

VERS. 4.---In delubris. Delubra a delendo dicta, eo quod ibi putabatur ablui anima. Vel, quia prope erant piscinae ubi et sacerdos lavabatur et hostia. Allegorice. (HIER.) Haeretici in memoriis magistrorum, etc., usque ad ut qui ipsis non fuerit similis, quasi perditum detestetur.

VERS. 5.---In furore meo. Furorem, oblivionem, iram, poenitudinem, ita in Deo accipere debemus, quomodo manus, pedes, oculos, aures, et caetera membra quae habere dicitur: non quod his pareat perturbationibus qui eas exstinguit in nobis, sed per verba nostra; Dei intelligimus affectum erga nos.

VERS. 6.---Non tacebo. Qui superius dixit: Tacui, semper silui, patiens fui, modo dicit: Non tacebo, id est, ne paream amplius, neque sustinebo iniquitates eorum.

VERS. 7.---Iniquitates patrum, etc. Ut scilicet non solum pro peccatis vestris puniamini, sed etiam pro patrum iniquitatibus quos imitati estis. Aliter enim non portat filius iniquitatem patris. Qui sacrificaverunt [Col. 1310A] super montes. Quando in Bethel et in Dan aureos vitulos adoraverunt. Haereticus quoque contemnens simplicitatem Ecclesiae sacrificat in montibus, et exprobrat Deo dum ejus praecepta contemnit.

VERS. 8.---Quomodo. (HIER.) Quasi dicat: Propter malos non perdam bonos: Sed quomodo, etc. Dixerat enim periturum Israel.

VERS. 9.---De Jacob semen. Semen Jacob et Judae, apostoli, possidentes montes, alios, scilicet credentes virtutibus eminentes: unde, Nisi Dominus Sabaoth reliquisset nobis semen, quasi Sodoma facti essemus (Rom. IX). Montes sanctos meos. Septuaginta: Montem meum, scilicet Christum, qui est mons montium. Montes enim sunt apostoli, qui de Judaeis possederunt Christum, in quo fundati sunt. Et haereditabunt. [Col. 1310B] (HIER.) Unde: Semen Abrahae servi ejus: filii Jacob, electi ejus. Quicunque adhuc semen sunt, etc., usque ad non accepistis spiritum servitutis iterum in timore, sed accepistis spiritum adoptionis filiorum Dei (Rom. IX).

VERS. 10.---Campestria. (ID.) Alii saltus, unde: Dominus revelabit condensa silvarum (Psal. XVIII), ut latrones ibi latitare desistant, et bestiae venenataque animalia in Ecclesiam Dei transeant. In caulas gregum. Alia translatio habet Saronas, quae est regio inter Joppem, et Lyddam atque Jamniam fecunda et pabulosa, sed latronibus infesta: unde interpretatur vallis effundens sanguinem. Et vallis Achor. Ubi Achor filius Charmi de spoliis Jericho furatus cum omni domo periit. Et quia populum turbavit et ibi [Col. 1310C] periit, vocatur locus vallis Achor, id est, turbationis vel tumultus. In quo significatur Gentilitas, sicut et per Saronas, quae interpretatur vallis fundens sanguinem, quae effusione sanguinis plena in tumultu et in turbatione vitiorum manebat. Sed vallis Achor versa est in caulas gregum sive ovilia, et in cubile armentorum, id est, ecclesias, et requiem praedicatorum et aliorum fidelium, qui designantur per armenta et greges ovium. Armentorum. Praedicatorum, qui Ecclesiam armant et defendunt. Armentum enim dicitur ab armando.

VERS. 11.---Et vos qui dereliquistis, etc. Allegorice. Omnes qui Ecclesiam deserunt, et obliviscuntur montem sanctum Dei, tradentes se spiritibus erroris, vel immundis doctrinis daemoniorum, parant [Col. 1310D] fortunae mensam, et nihil ad Deum pertinere credentes, sed vel stellarum cursu vel varietate fortunae omnia gubernari, hi tradentur aeternis suppliciis, ut nullus eorum possit evadere.

Fortunae mensam. (HIER.) Deae Aegyptiorum cui in fine anni parabant mensam, omnibus escis refertam, et poculis mulsa mixtis: vel quasi felicem annum praebuerit, vel quia futurum felicem praebitura sit.

VERS. 12.---Vocavi. Per prophetas dicens: Convertimini ad me et salvi eritis (Isa. XLV). Et per memetipsum: Poenitentiam agite (Matth. III). Et alibi: Venite ad me, omnes qui laboratis et onerati estis (Ibid. XI).

VERS. 13.---Ecce servi mei. (HIER.) Quasi dicat: [Col. 1311A] Non solum corruetis gladio, etc., usque ad et, Satiabor cum apparuerit gloria tua.

VERS. 15.---Et dimittetis nomen vestrum. Ut aliqui affirmantes dicant: Si aliter fecero, contingat mihi sicut Judaeis Romanorum gladio occisis. Vel ita: Juro per Deum, in quem olim Judaei crediderunt. Vel, quia Deus juramentum eorum erat, quod Christiani modo jurant necessitate compulsi, Vivit Dominus scilicet.

Et interficiet te. Ut vel hunc non habeatis, qui dicit, Ego sum via, veritas et vita (Joan. XIV.) Nec vocemini circumcisio, sed conscisio.

VERS. 16.---Quia oblivioni. (HIER.) Ut non idolorum meminerint, etc., usque ad Forsitan et in futuro pristinae conversationis memoria omnino delebitur.

[Col. 1311B] VERS. 18.---Quia ecce. Ex angelis scilicet et hominibus unam Ecclesiam, et exsultabunt et gaudebunt, ut ego qui creavi exsultem, et gaudeam in eis. Exsultationem. Universae terrae, ut quae vetus unigeniti erat gaudium, nova cunctis nationibus laetitia sit. Gaudium. Quod vel post resurrectionem possumus intelligere, vel post baptismum in prima resurrectione. Hoc ad generalem resurrectionem qua omnes in perfecta aetate resurgent. Et hoc est: Non erit, etc.

VERS. 20.---Puer centum annorum, etc. Ille scilicet, qui etsi diu, tamen pueriliter vixit, serviens vitiis: et hoc exponit sic Gregorius. Puer centum annorum. Et peccator centum annorum. Vita quidem pueri longum trahitur, ut a factis puerilibus corrigatur: sed si a peccati perpetratione, nec temporis [Col. 1311C] longinquitate compescitur, haec ipsa vitae longinquitas, quam per misericordiam Dei accepit ei ad cumulum maledictionis crescit.

VERS. 21.---Domos. (HIER.) Virtutes pro quibus in coelestibus requiescent, etc., usque ad Multi enim sancti aedificant domos, sed non habitant in eis.

VERS. 22.---Secundum enim. (ID.) Sicut Christus etc., usque ad Lignum vitae est his qui apprehenderunt eam, scilicet, sapientiam, quae est Christus.

VERS. 23.---Semen benedictorum. Apostoli, et alii doctores in praedicatione, vel in aliis operibus, sicut Judaei, quia aeternam mercedem percipient, quia venient cum exsultatione portantes manipulos suos (Psal. CXXV).

Nepotes. Quos filii eorum in fide genuerunt, [Col. 1311D] sicut Marcus Petri discipulus, et Lucas Pauli filius.

VERS. 24.---Antequam clament. In conturbatione, in dolore mentis, sed in gaudio et laetitia: unde, Quod enim est gaudium nostrum aut corona gloriae, nonne vos (II Thes. II)? etc.

VERS. 25.---Lupus. Lupus Saulus, id est persecutor, de quo, Benjamin lupus rapax (Gen. XLIX). Agnus. Qui scilicet in candidis vestibus sequuntur agnum quocunque ierit: De quibus Petro dicitur, Pasce agnos meos (Joan. XXI). Et leo et bos comedent. Vir scilicet disertus et potentissimus in saeculo spreta philosophiae eloquentia comedet paleas, id est utilitatem et superficiem historiae cum bobus, id est praedicatoribus Ecclesiae. Haec comedunt leones [Col. 1312A] donec multis laboribus veniatur ad profunditatem mysterii, sicut Augustinus et Cyprianus et alii. Neque occident. Deposita feritate, vel in praesenti vel in futuro, et hoc est: In omni monte, etc. Hoc Judaei carnaliter accipiunt, dicentes quod in tempore Christi sui tanta pax et securitas sibi erit, ut lupi et agni, leones et boves, serpentes et homines commorentur simul, et comedant, neque eis noceant, qui in templo, et in monte sancto habitant. Ex quo colligitur, quod omnes alii occidentur. Sed hoc falsum esse ostenditur his verbis: Haec dicit Dominus: Caelum sedes mea, terra autem scabellum pedum meorum, etc., hoc tamen Judaei carnaliter intelligunt.



CAPUT LXVI.

[Col. 1312B] VERS. 1.---Coelum. Omnes sancti quorum conversatio in coelis est; unde: Anima justi sedes est Dei. Coelum sedes mea. Quasi diceret: Ne putetis haec ad litteram esse complenda. Quae est ista. Quasi diceret: Putatis me localem, et in templo tantum manentem, sed quae est ista domus, etc.

VERS. 2.---Ad quem, etc. Ablato altari temploque terreno quod humana manus construxit, recte auferentur victimae Judaeorum, ne forte dicerent: Non tam sumus stulti, ut Deum putemus hoc loco posse concludi, sed in separato ad glorificandum Deum loco victimas immolamus sicut in lege praecipitur.

VERS. 3.---Qui immolat bovem. (HIER.) Quasi: Sacrificium vestrum non placet mihi post immolationem [Col. 1312C] veri sacrificii: in cujus umbra illa sacrificia concessi vobis, et ne immolaretis idolis. Canem. De quo per Moysen: Non offeres in domo Dei tui mercedem meretricis, neque pretium canis (Deut. XXIII). Et bene canis et meretrix copulantur, quia similiter libidinantur. Elegerunt in viis suis. Non mea voluntate, ex quo verus agnus immolatus est, Unde: Pascha nostrum immolatus est Christus (I Cor. V).

VERS. 4.---Et quae timebant. Romanos; unde: Venient Romani, et tollent nostrum locum et Gentem (Joan. XI). Vel famem, pestem, captivitatem.

VERS.5---Odientes vos. Quia de mundo non estis, quia in me creditis, quia nomen meum habetis, a Chrito Christiani dicti: unde, Jam enim conspiraverant Judaei, ut si quis confiteretur Christum, extra Synagogam [Col. 1312D] fieret (Joan. IX). Glorificetur. (HIER.) quasi: Appareat gloriosus, etc., usque ad cum potestate magna et majestate et virtute, vel etiam in praesenti.

VERS. 6.---Vox populi de civitate. Adveniente Romano exercitu, secundum Josephum, divisi sunt Judaei in tres partes de principatu contendentes. Alii sibi alium principem praeponentes Pars autem populi et sacerdotum, tenebant templum, arcem vero et regiam domum pars populi et principum, reliquam vero civitatem tertia pars et maxime vulgus. Pugnabant ergo et extra contra hostes, et intra contra cives. Romanis ergo urbem irrumpentibus audita est vox populi plangentis de civitate, vox sacerdotum, et qui cum ipsis erant de templo. Vox etiam [Col. 1313A] Domini audita est in Romanis exsultantibus, qui etiam nutu Dei venerunt, reddentis reddentes retributionem inimicis suis, scilicet Judaeis, per Romanos.

VERS. 7.---Antequam parturiret. (HIER.) Non paulatim, sed nec multo tempore, etc., usque ad et David, inquit, Spes omnium finium terrae et in mari longe (Psal. LXXIV).

Masculum, populum fortem de quo Stephanus, Paulus, qui dicit: Quis nos separabit a charitate Christi (Rom. VIII).

VERS. 8.---In die una. Apostolus filios suos tanquam una die simul genuit, quia in Christo, qui lux, et dies; et in unitate fidei.

VERS. 9.---Si ego. Quasi: Ego qui omnes creavi [Col. 1313B] homines in nihilo, creabo mihi ex omnibus gentibus Ecclesiam unam quae aedificatur de vivis lapidibus:

VERS. 10.---Laetamini, etc. (HIER.) O angeli, o apostoli, tristes de perditione Judaeorum infidelium, laetamini consolati de fide et salute gentium de quibus aedificatur Ecclesia.

VERS. 11.---Ut sugatis. Fidem simplicium, et opera bona inde delectati. Fides credentium lac et cibus est praedicatorum. Unde et Christus: Ego cibum habeo manducare, quem vos nescitis (Joan. IV). Et repleamini. Puerpera quae genuit masculum non caret abundantia lactis in educatione Gentis, et parvulorum qui simul nati sunt ut praeberet eis duo ubera Veteris et Novi Testamenti. Et notandum quod parvuli lacte consolationis indigent quasi adhuc in carne versantes: qui vero post lac consolationis [Col. 1313C] ad solidum cibum profecerunt, affluent deliciis veritatis et scientiae omnimodae gloriae. Ut mulgeatis. Sancta Ecclesia in omnibus una, in aliis habet lac, simplicem, scilicet fidem, operationem. In aliis affluit omnimoda gloria, charismatum scilicet abundantia, et divinitatis scientia et humanitatis Christi. Sancti ergo praedicatores in omnibus delectantur tanquam carpentes ab aliis hoc, ab aliis illud. Ab ubere. Ab apostolis et praedicatoribus ad dona Spiritus sancti, vel ad doctrinam Veteris et Novi Testamenti. Quod enim praedicant, operibus monstrant, ut sic auditoribus ducatum praebeant.

VERS. 12.---Blandientur vobis. (HIER.) Sustentantes, lac dantes, sicut ille qui dicit, Obsecro vos, [Col. 1313D] fatres, per misericordiam Dei ut exhibeatis corda vestra (Rom. XII), etc. Et: Obsecro vos tanquam advenas, (I Petr. II). etc.

VERS. 13.---Quomodo. Omnipotens Deus tanquam misericors et miserator, modo aquilae modo gallinae, modo mari blandienti se comparat, ut vos saltem blanditiis alliciat. Sicut etiam aquila in rupibus inaccessis nidum parat, ne accessus alicui pateat, et in medio amethistum lapidem qui omnia venena fugat, secundum physicos propter serpentes arcendos, quaedam alia secreta naturae collocat: sic ipse in cordibus nostris lapidem, id est fidem suam ponit, scilicet, seipsum, qui est lapis abscisus sine manibus de monte, quo omnia venena diaboli fugantur. [Col. 1314A] Aquila enim plus omnibus bestiis, et jumentis, pecudibus avibusque foetus diligit, ut aiunt qui de animantium scripsere naturis

VERS. 14.---Videbitis, o apostoli, multitudinem viventium ad fidem. Et gaudebit cor vestrum de salute illorum, et ossa vestra, virtutes, germinabunt in aliorum cordibus, fructus bonae voluntatis et operationis. Sicut enim corpus ossibus, ita anima sustentatur virtutibus. Et ossa vestra. In die judicii corpora vestra reviviscent in immortalitate, ut sicut corpore et anima in praesenti vita Deo servivistis, sic corpore et anima praemia recipiatis. Cognoscetur. In judicio scilicet bonis suavis et mitis; impiis ultor, et fortis cognoscetur Filius, qui Patris manus est, per quem omnia operatur

[Col. 1314B] VERS. 16.---In igne. Qui aeternus erit malis quos involvet, et adducet ad supplicium aeternum quo purgabitur quid in bonis erit purgandum. Quadrigae ejus. Currus, quia tunc triumphaturus, et omnes adversarios debellaturus: non quod egeat ministerio angelorum.

In igne Dominus. In judicio. Vel, discretio ejus et justitia monstratur, dum bonos a malis dividit justo judicio, non potentia. Gladio. (HIER.) Sententia: unde Amos, Gladio Dei peribunt omnes peccatores, etc. (Amos. IX) Dum enim reddet unicuique quod meretur, omnes cognoscent illum justum judicem, et laudabunt ejus judicium.

VERS. 17.---Qui sanctificabantur (ID.) Opinione sua in fontibus et baptismatibus, etc., usque ad sed [Col. 1314C] tamen dicitur ad confusionem eorum qui nec erubescunt facere. Qui sanctificabantur. Possumus secundum tropologiam dicere, omnes voluptatis magis quam Dei amatores, dicere sanctificari in hortis et in liminibus, secundum Septuaginta, quia in mysteria veritatis non valent introire, et comedere cibos pietatis: quia non sunt sancti corpore et spiritu nec comedunt carnem Christi, ut habeant vitam aeternam. Etenim pascha nostrum immolatus est Christus (I Cor. V), qui non foris, sed in una domo et intus comeditur. In hortis. Non in sacrificio vitulae rufae, quod praecipiebatur in lege.

VERS. 18.---Ego autem. Quasi dicat: Ideo venio ad judicium cum omnibus gentibus et linguis, ut judicem simul omnia opera eorum et cogitationes, et [Col. 1314D] reddam eis omnia quae merentur. Linguis. (HIER.) Quae secundum apostolorum non solum hominum, etc., usque ad Juxta illud: Inebriatus est in coelo gladius meus, et usque ad terram descendit (Isa. XXXIV).

VERS. 19.---Et ponam in eis signum. Crucis, Christianitatis, salutis, quo signati in Ezechiele non interficiuntur; quo in Aegypto postes signantur et Israelitae salvantur. Hoc signum Achaz noluit petere, quod supponit Isaias: Ecce virgo concipiet, etc. Et mittam ex eis. Videtur esse contrarium, cum de judicio prius dictum sit, reverti ad primum adventum, quo apostoli ad gentes diriguntur et audiunt: Ite, docete omnes gentes (Matth. XXVIII). Sed judicii dies [Col. 1315A] praedicitur, ut metu futurae poenae perterriti, accipiant adventum Salvatoris: et apostolorum praedicationem qui sunt praemittendi. In mare. Mundum scilicet, cujus partes subdit Africam, etc. meridia nam, scilicet plagam in qua Africa est.

VERS. 20.---In equis. (HIER.] Sunt adducti, qui velociter credunt et cito ad fidem currunt. In quadrigis et in lecticis. Philosophos, scilicet et doctrina et morum honestate fulgentes: unde citius ad doctrinam quatuor Evangelistarum pervenerunt, et quatuor principalibus virtutibus sublevati caelestia mente attigerunt. In mulis. Super quos David et Salomon sedisse leguntur. Qui enim a mundi fetu steriles sunt, Domino qui per illos figuratur, quasi mansueti deserviunt. In carrucis. Septuaginta, tectis vehiculis: [Col. 1315B] alii simpliciter. Hi sunt quibus dicitur: Invicem onera vestra portate (Gal. VI). Quomodo. Quasi: Cum tanta laetitia adducunt apostoli fratres vestros quorum munera, fides, spes, charitas, oratio munda, bona opera etc., vasa pura corda et corpora immaculata. Inferant. Quod secundum legem ter in anno faciebant, scilicet in Pascha, in Pentecoste, in festivitate Tabernaculorum; unde, Non apparebis in conspectu meo vacuus (Exod. XXIII). Domum Domini. Templum Dei sanctum est, quod estis vos (I Cor. III). Et alibi: Templum Dei estis et Spiritus sanctus habitat in vobis (II Cor. VI).

VERS. 22.---Quia sicut coeli. Quasi: Sicut haec innovata in aeternum manebunt immobilia, sic semen vestrum, o apostoli, innovatum, ab omni corruptione [Col. 1315C] carnis in aeternum mecum regnabit. Quia sicut, etc. (HIER.) Haec usque ad finem libri pertinent ad diem judicii.

[Col. 1316A] VERS. 23.---Mensis ex mense. Mene Graece, Latine luna, unde neomenia, quasi nova luna. A mene mensis apud illos qui initium kalendarum, non secundum solis cursum et diversa spatia mensium, sed secundum lunae circumitum et terminant et incipiunt, quod Hebraei faciunt. Per mensem ergo lunam: per lunam (quae modo crescit, et sicut aiunt physici et philosophi a sole, quod non habet, lumen recipit) Ecclesia intelligitur, de qua, Permanebit cum sole et ante lunam (Psal. LXXI). Et alibi: Pulchra ut luna, electa ut sol (Cant. VI), et hoc est, erit mensis ex mense.

VERS. 24.---Et Egredientur. Quasi ad videndum, non loco, sed intelligentia, vel visione manifesta, ut ad laudem Dei magis accendantur. Et videbunt. [Col. 1316B] (HIER.) Non mirum si sancti jam immortales reprobos videant, cum prophetae adhuc mortales haec omnia videre meruerunt.

Cadavera, quia in aeternam damnationem cadent, secundum quod et daemones cadavera possunt dici, secundum quod etiam homines appellantur. Unde: Inimicus homo hoc fecit (Matth. XIII). Vermis eorum. Materialis, vel conscientiae; unde: Sicut tinea comedit vestimentum, et vermis corrodit lignum, et ignis devorat ligna, sic moeror et tristitia excruciat cor viri (Prov. XXV). Ad satietatem. Quia scilicet boni videbunt eos a se justo Dei judicio separatos, amissa potentia qua saeviebant contra bonos, et vindictam Dei in illos tantam, ut majorem non exposcant. Qui modo dicunt, Usquequo, Domine, non vindicas sanguinem [Col. 1316C] nostrum (Apoc. VI)? Satiabuntur quoque de beatitudine sua, agentes gratias visa impiorum ineffabili poena.




Volume back matter





[Col. 1315]
ORDO RERUM QUAE IN HOC TOMO CONTINENTUR.



WALAFRIDUS STRABUS, FULDENSIS MONACHUS.
    NOTITIA HISTORICA. 9
    Monitum editoris Patrologiae. 11
    Prologomena editorum Duacensium in Glossam ordinariam. 11

WALAFRIDI OPERUM PARS PRIMA.--- COMMENTARIA BIBLICA
    GLOSSA ORDINARIA. 67
    Liber Genesis. 67
    Liber Exodus. 183
    Liber Leviticus. 295
    Liber Numeri. 379
    Liber Deuteronomii. 445
    Liber Josue. 505
    Liber Judicum. 521
    [Col. 1316] Liber I Regum. 539
    Liber II Regum. 563
    Liber III Regum. 581
    Liber IV Regum. 611
    Liber I Paralipomenon. 629
    Liber II Paralipomenon. 663
    Liber I Esdrae. 691
    Liber II Esdrae. 713
    Liber Tobiae. 725
    Liber Judith. 731
    Liber Esther. 739
    Liber Job. 747
    Liber Psalmorum. 841
    Liber Proverbiorum. 1079
    Liber Ecclesiastes. 0000
    Canticum canticorum. 0000
    Liber Sapientiae. 0090
    Liber Ecclesiastici. 0000
    Prophetia Isaiae. 1231




FINIS TOMI CENTESIMI DECIMI TERTII.

