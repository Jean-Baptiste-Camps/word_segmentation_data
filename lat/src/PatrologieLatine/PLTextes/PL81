
PATROLOGIAE TOMUS LXXXI.

SANCTI ISIDORI HISPALENSIS

TOMI PRIMUS ET SECUNDUS.


PARISIIS, VENIT APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


Volume front matter




Series title page


PATROLOGIAE CURSUS COMPLETUS

SIVE BIBLIOTHECA UNIVERSALIS, INTEGRA, UNIFORMIS, COMMODA, OECONOMICA, OMNIUM SS. PATRUM, DOCTORUM SCRIPTORUMQUE ECCLESASTICORUM QUI AB AEVO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, JUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE VARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOVISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIVE TOMOS, SIVE AUCTORES ALICUJUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBJECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA VERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBVIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM VARIETAS TUM NUMERUS, FORMA VOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante J.-P. Migne, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXXXI.


SANCTI ISIDORI HISPALENSIS



TOMI PRIMUS ET SECUNDUS.
VENEUNT QUATUOR VOLUMINA 28 FRANCIS GALLICIS.

PARISIIS, VENIT APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


Volume title page


SANCTI ISIDORI

HISPALENSIS EPISCOPI

OPERA OMNIA

ROMAE ANNO DOMINI MDCCXCVII EXCUSA RECENSENTE FAUSTINO AREVALO, QUI ISIDORIANA PRAEMISIT; VARIORUM PRAEFATIONES, NOTAS, COLLATIONES, QUA ANTEA EDITAS, QUA TUNC PRIMUM EDENDAS, COLLEGIT; VETERES EDITIONES ET CODICES MSS. ROMANOS CONTULIT, NOVA NUNC ET ACCURATIORI EDITIONE DONATA PRETIOSISSIMISQUE MONUMENTIS AUCTA ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS PRIMUS.
VENEUNT QUATUOR VOLUMINA 28 FRANCIS GALLICIS.

PARISIIS, VENIT APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


ELENCHUS OPERUM QUAE IN PRIMO S. ISIDORI OPERUM TOMO CONTINENTUR.

Isidorianorum pars prima. 	Col. 9
Isidorianorum pars secunda. 	305




Volume title page


SANCTI ISIDORI.

HISPALENSIS EPISCOPI

OPERA OMNIA

ROMAE ANNO DOMINI MDCCXCVII EXCUSA RECENSENTE FAUSTINO AREVALO, QUI ISIDORIANA PRAEMISIT; VARIORUM PRAEFATIONES, NOTAS, COLLATIONES, QUA ANTEA EDITAS, QUA TUNC PRIMUM EDENDAS, COLLEGIT; VETERES EDITIONES ET CODICES MSS. ROMANOS CONTULIT, NOVA NUNC ET ACCURATIORI EDITIONE DONATA PRETIOSISSIMISQUE MONUMENTIS AUCTA ACCURANTE J.-P. MIGNE, BIBLIOTHECAE CLERI UNIVERSAE, SIVE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS SECUNDUS.
VENEUNT QUATUOR VOLUMINA 28 FRANCIS GALLICIS.

PARISIIS, VENIT APUD EDITOREM, IN VIA DICTA D'AMBOISE, PROPE PORTAM VULGO D'ENFER NOMINATAM, SEU PETIT-MONTROUGE. 1850


ELENCHUS OPERUM QUAE IN SECUNDO S. ISIDORI OPERUM TOMO CONTINENTUR.

Isidorianorum pars tertia. 	Col. 573
Isidorianorum pars quarta. 	763
Appendices ad Isidoriana. 	935





Main volume text




[ISIDORIANA.]




[Col. 0009]
EMINENTISS. ET REVERENDISS. PRINCIPI, ET D. D. FRANCISCO ANTONIO DE LORENZANA ET BUTRON S. R. E. PRESBYTERO CARDINALI, ARCHIEPISCOPO TOLETANO, HISPANIARUM PRIMATI, ET GENERALI INQUISITORI CANCELLARIO MAJORI CASTELLAE, REGI A CONSILIIS STATUS, PRAECLARI REGII ORDINIS HISPANICI CAROLI III, MAGNA CRUCE INSIGNITO, ETC. FAUSTINUS AREVALUS.

Quod diu multumque doctissimi quique exoptabant, Ut Isidori sanctissimi Hispalensis pontificis opera eo cultu eoque ordine, qui aetatem hanc nostram deceret, denuo in lucem prodiret, id post tot irritos plurimorum conatus quod ego praestare in me receperim, in varias fortasse reprehensiones incurram. Verum nihil ea de causa ab incepto deterritus, te auctore, et auspice, princeps eminentissime, in quo uno et spes et ratio studiorum meorum est omnis reposita, majus etiam quiddam, quam quantum aliorum votis satis esse posset, aggredi sum ausus. Cum enim multi praeclara doctrina, et ingenio viri cum patrum et majorum memoria, tum hac etiam nostra sive in Operum omnium S. Isidori, sive in hujus vel illius tantum editionem perpoliendam absolvendamque diligenti studio incubuerint, quorum commentationes partim praelo illae quidem subjectae, sed dispersae, et raro obviae sunt, partim adhuc mss. latebant, non satis me aut charitati pietatique adversus Hispaniae nostrae Doctorem, aut grato animo adversus eos qui res gestas ejus lucubrationesque illustrarunt, facturum esse existimavi, nisi omnia aliorum ejuscemodi scripta, suis quaeque locis apte disposita, in unum veluti corpus colligerem, et, sicubi opus esse videretur, ad veri normam revocarem. Ita profecto fiet, ut adjectis iis quae pro mea virili parte adjicienda esse censui, haec mea unius editio instar aliarum omnium haberi possit. Quod meum consilium si tibi, princeps eminentissime, probabitur, vel potius quoniam probari tibi jam intellexi, non dubito quin illud etiam caeteri omnes, vel iisdem quae me moverunt, rationum momentis compulsi, vel judicii tui praerogativa incitati, libentibus animis probaturi sint: atque adeo reliquis tuis immortalibus in optimarum artium studia meritis Isidoriana nova editio, ut auguror et opto, veluti cumulus accedet: nomenque tuum, cui nihil ad commendationem amplitudinemque quod addi possit, fecisse reliquum videris, tamen inclarescet illud quidem aliquanto magis, non minus inter illos qui sacras litteras patrocinio suo foverunt, quique sui memores alios fecere merendo, quam inter eos, qui earumdem litterarum studia ad perennem nominis recordationem famamque excoluerunt. Deus te, eminentissime cardinalis, et praesul amplissime, litteratis viris Christianae reipublicae, atque Hispaniae cum primis nostrae, cujus tam magnum lumen es, sospitem incolumemque servet quam diutissime. Ita vovebam. Ex Urbe, Kalend. Januar. anni 1796.




[Col. 0009]
ISIDORIANA, SIVE IN EDITIONEM OPERUM S. ISIDORI HISPALENSIS PROLEGOMENA.



Pars prima. DE VITA, REBUS GESTIS, ET DOCTRINA S. ISIDORI. DEQUE EDITIONIBUS OMNIA EJUSDEM OPERA COMPLECTENTIBUS.



CAPUT PRIMUM. Accurata operum S. Isidori editio difficillima. Methodus in his Prolegomenis adhibita.
[Col. 0009]

1. Periculosae plenum opus aleae aggredior. Liceat enim mihi id nunc praefari, quod potui etiam tum, cum ad veterum scriptorum opera cum manuscriptis exemplaribus conferenda primum me accinxi; [Col. 0010] sed nunc certe gravioribus etiam de causis profiteri ausim, in hoc studiorum genere plus laboris ac difficultatis inesse, majoremque doctrinae copiam requiri, quam vulgo ii putant qui aut nunquam ipsi experti sunt, aut ne de vera quidem doctrinae laude judicare possunt. Franciscus Robertellus, qui de arte sive ratione corrigendi antiquorum libros disputationem [Col. 0011A] edidit, Perridiculi, inquit, multi nostra aetate videri possunt, qui, cum nullius rei notitiam habeant, profiteri se librorum correctores audent, cum tamen corruptores potius sint appellandi. Atque utinam lege aliqua esset interdictum, ne omnibus id liceret. Primum igitur id statuamus, in hac nostra arte requiri infinitam quamdam eruditionem 2 in eo qui emendatorem se librorum dici cupit: multa legerit oportet, multa audierit, multa triverit usu, recentiores etiam evolverit.

2. Etsi enim antiquorum scripta ad veteres libros religiose exigenda sunt, ut temere ab eis recedere nefas sit, tamen cum ipsa exemplaria plerumque inter se varient, saepe etiam aperte sint mendosa, his uti conjiciendi rationibus, et regulis necesse est, [Col. 0011B] quas ejuscemodi artis periti magistri praescribunt. Cum autem conjecturae fieri soleant aut additione, aut ablatione, aut transpositione, aut extensione, aut contractione, aut distinctione, aut copulatione, aut mutatione, quis ita caecus sit, quin videat, neutiquam id perfici posse sine exacta quadam notitia cum scriptionis antiquae, cum verborum et locutionum antiquarum, cum ipsius antiquitatis, cum denique argumenti quod scriptor antiquus tractandum aut explanandum suscepit?

3. Quod si in quibusvis aliis veteribus scriptoribus recensendis obvia est istiusmodi difficultas, quid de nostro Hispalensi Isidoro existimabimus, quem vel alterum Varronem cum Braulione Caesaraugustano episcopo, vel cum aliis Plinium Christianum jure [Col. 0011C] possis appellare, Plinio etiam magna ex parte locupletiorem? Nihil enim Isidorus intentatum reliquit: facultates omnes attigit, scientias humanas divinasque pertractavit, scriptores veteres profanos et sacros evolvit, atque in suum usum descripsit; nec contentus etymologico suo opere scientiarum encyclopaediam comprehendere, multa singillatim in sacrarum litterarum interpretatione disseruit, multa in omni alio theologiae genere, multa in philosophicis atque astronomicis argumentis multa in re litteraria, chronologica, et historica.

4. Ut autem Isidorus ex antiquioribus egregie profecit, ac multa antiquitatis monumenta, quae frustra alibi quaeras, nobis conservavit, ita vicissim qui post Isidorum floruerunt, praesertim ecclesiastici [Col. 0011D] scriptores frequentissime Isidori fontibus hortulos suos irrigarunt. Ex quo sane laboriosior et implicatior redditur operum ejus recognitio: neque enim solum prae manibus et oculis vetusta exemplaria Isidori habenda sunt, sed etiam identidem aut ad illos scriptores recurrendum est qui Isidoro facem praetulerunt, aut ad hos quibus praeluxit Isidorus. His omnibus inter se collatis saepe 3 fit, ut Isidorus ex aliis illustretur, interdum etiam ut alii ex Isidoro corrigantur.

5. Quoniam vero librorum veterum manuscriptorum copia et delectus in hanc rem potissimum facit, et olim quidem Isidorus Matriti ex multis antiquis exemplaribus Hispanicis, deinde etiam Parisiis ex [Col. 0012A] aliis Gallicis recensitus in publicam lucem et utilitatem prodiit, percommodum mihi accidit, quod, cum multae praeterea aliorum collationes ad me devenerint, praecipuum meum onus fuerit bibliothecas Romanas, ab aliis praeteritas, excutere, et innumeros antiquissimos mss. Codices, qui in eis asservantur, ad examen studiose revocare. Spicilegium Romanum id, si vis, appellabo, ne pars ulla gloriae praeclaris illis viris qui primi in hac palaestra desudarunt, detracta esse videatur. Sed tamen ad copiam exemplarium mss. Isidori quod attinet, tot mihi uni in Vaticana aliisque Romanis bibliothecis videre, et evolvere contigit, quod cuncti Operum Isidori editores non recensent, ne illis quidem exceptis quae V. C. Franciscus Antonius Zaccaria in adumbratam [Col. 0012B] suam Isidori editionem jam pridem vel contulerat ipse, vel ab aliis conferri curaverat: quorum ad me delatae sunt collationes, ut paulo ante innui, et postmodum distinctius explicabo.

6. Laudes Urbis hac in parte Petrus Lazerus, excellenti vir doctrina et ingenio praeditus, vere praedicavit in praefatione ad S. Brunonis Astensis commentarium super quatuor Evangelia. Urbem hanc, inquit, omnium principem, quae multis praeclarissimisque rebus communi hominum judicio caeteras antecellit, hac ego nulli arbitror quantumvis amplissimae ornatissimaeque concedere: quod plurimas habet instructissimasque bibliothecas, Codicum praesertim mss. copia abundantes; ut ex hoc quasi litterario penu multa Graecorum, Latinorum, exterarum gentium opera, [Col. 0012C] multa praesertim doctissimorum Ecclesiae Patrum scripta, vel ab interitu vindicata in lucem aspectumque hominum prodierint, vel maculis quibus inquinata apparuerant detersis, ad eum quem ab auctoribus suis splendorem habuerunt, et nativam veluti elegantiam potuerint eruditorum virorum opera revocari. Quod quidem ego non colligi modo posse, puto ex majoribus, et insignibus ejusdem bibliothecis, quas exteri ipsi homines peritissimi harum rerum, Mabillonius, Montfauconius aliique commendarunt, et quantum sint vel aedificii magnificentia 4, vel librorum copia, vel Codicum mss. praestantia eximiae, nemo paulo eruditior ignorat; sed maxime ex minoribus aliis quibusdam, quae vix in hominum famam cognitionemque pervenerunt. Adeo nulla est quae non rarum aliquid repraesentare [Col. 0012D] atque excellens ad litteratorum hominum utilitatem et litterarum incrementum possit.

7. Ita praeloquebatur Lazerus, cum Brunonis quod dixi commentarium e vetustis bibliothecae Collegii Romani membranis in publicam lucem emitteret. Ac portenti quidem simile est, quot mihi antiquissimi Isidori Codices in Urbis bibliothecis, sed maxime in Vaticana occurrerint. Utinam tantum mihi de me sperare licuisset, ut eos omnes per otium cum operibus jam excusis conferre vacaret. Sed quoniam, ut aiebat ille, bona male usus sententia, Vitae summa brevis spem nos vetat inchoare longam, festinandum fuit, ne, quod aliis in Isidoro illustrando laborantibus contigit, mihi etiam contingeret: qui dum [Col. 0013A] omnia consectari et complecti conati sunt, nihil extricarunt. Eoque etiam magis maturandum fuit, quia periculum erat, ne, si ego cessarem, non solum meae in Isidorum lucubratiunculae, sed etiam aliorum labores, quos ab interitu vindicare in me suscepi, penitus evanescerent.

8. Igitur cum in singulis Isidori operibus recognoscendis antiquissima et praestantissima quaeque exemplaria sedulo pervolutaverim, caetera in locis obscuris et difficilibus consuluerim, cum diligenter scripta omnia quae nondum typis impressa sunt, et in mss. Codicibus Isidorum auctorem referunt, investigaverim, descripserim, collegerim, opera ipsa jam edita non contemnendis auctariis compleverim: cum innumeros criticos conjecturarum, probabilium, [Col. 0013B] adversariorum, commentariorum, annotationum auctores, qui in antiquis qua sacris, qua profanis scriptoribus explicandis cum laude versati, saepe Isidorum testem excitant, studiose perlustraverim, tempus jam adesse ratus sum, quo immensam quamdam rerum silvam, ac pene dixerim farraginem, certo ordine collocarem, ac mea alienaque suis quaeque locis distribuerem. Ita enim statuo, quae ad Isidori explanationem et emendationem pertinent, ea omnia ab uno quamvis doctissimo homine vix ac ne vix quidem colligi posse: neque vero a multis, nisi unus aliquis privatas suas opes palam depromat, quibus alii alias, ut sese dabit occasio, adjungant.

9. Quod 5 ut commodius fiat, editionem omnium operum Isidori adornare aggredior, in qua cum multa [Col. 0013C] sint nova, tum nihil eorum desideretur, quae in praecedentibus editionibus locum habuerunt. Quisnam autem opportunus ordo in tanta rerum varietate adhiberi poterit? Quibus vinculis tam disparata membra colligabuntur? Dicam in Prolegomenn fine, quid in operum Isidori, adjunctarumque notationum ordinanda editione observandum sit: nunc in Prolegomenis quid agendum sit, paucis exponam.

10. Vetera monumenta, quae ad Isidorum propius accedunt, deque ejus vita, gestis, obitu sermonem habent, accurate descripta exhibebo, ad codices mss. recognita, et observationibus illustrata. Haec fundum ad seriem vitae S. Isidori texendam praestabunt. Tum de multis rerum capitibus, quae jam pridem in controversiam vocata sunt, peculiares disquisitiones instituam. [Col. 0013D] Agam deinde de Isidori doctrina, auctoritate, laudibus. Editiones operum distinctius commemorabo, adjunctis etiam editorum praefationibus, atque ipsis adeo epistolis dedicatoriis. Conatus aliorum ad novam editionem procurandam, copias praeterea quas in eam rem apparaverant singillatim exponam.

11. Tum ad Isidori opera enumeranda, et vera a falsis distinguenda pergam, praemissis antiquis ejuscemodi operum catalogis. De singulis seorsum disputabo; et quaenam ab aliis separata, typis excusa prodierint, admonebo, nihilque etiam harum peculiarum editionum a praesenti ut absit, operam dabo. Postremo veterum librorum mss., quibus adjutus sum, recensionem adornabo non perfunctoriam, et quae fortasse [Col. 0014A] utilis esse possit ad historiam litterariam quibusdam in partibus illustrandam.



CAPUT II. Regulae S. Leandri ad Florentinam sororem caput ultimum, in quo de patria, parentibus, et fratribus S. Isidori agitur, cum exemplaribus editis, et Mss. Gothicis collatum.

1. »Jam ad portum navem orationis dirigimus, et, emenso dictorum pelago, in littore quiescendi anchoram ponimus: flatu tamen charitatis tuae iterum in fluctibus verborum revehor. Te quaeso 6, soror Florentina, per beatamque Trinitatem unicae divinitatis obtestor, ut, quae de terra tua, et de cognatione tua cum Abraham egressa es, cum uxore Loth non respicias retro (Genes. XIX), ne efficiaris exemplo [Col. 0014B] malo documentum aliarum ad bonum; et ne in te aliae videant quod in se caveant: illa vero aliis facta est condimentum sapientiae, sibi vero simulacrum stultitiae: sibi enim nocuit male factum, aliis profuit exemplum contrarium. Ne te unquam reverti ad genitale solum sollicitet cogitatio, ubi, si te Deus habitare voluisset, non inde ejiceret. Sed quia utile proposito tuo fore prospexit, bene, sicut Abraham a Chaldaeis, et tanquam Loth, te abstraxit a Sodomis. Denique errorem meum ipse fateor, me communem matrem saepe allocutum, nosse cupiens, si vellet reverti ad patriam. Illa autem, quae se noverat Dei voluntate causa inde salutis exisse, sub divina obtestatione dicebat: Nec velle se videre, nec unquam visuram illam patriam esse. Et cum magnis dicebat [Col. 0014C] fletibus: Peregrinatio me Deum fecit agnoscere, peregrina moriar, et ibi sepulturam habeam, ubi Dei cognitionem accepi. Teste Jesu, hoc in ejus experiisse desideriis memor sum, ut, etiamsi diu viveret, patriam illam non reviseret. Tu, quaeso, cave, soror Florentina, quod mater timuit, et malum quod illa experta fugit tu prudenter evita.

2. »Miserum me! doleo, qui ibidem communem fratrem transmisi Fulgentium, cujus pericula jugi formidine pertimesco. Tutior tamen erit, si tu securior, et absens pro illo oraveris. Ea inde arte abstracta es, ut si ibidem nata fueris, non memineris. Nulla est recordatio quae moveat desideriis animam; et beata es, quae ignoras quod doleas. Ego tamen expertus loquor, sic perdidisse statum et speciem [Col. 0014D] illam patriam, ut nec liber in ea quisquam supersit, nec terra ipsa solita sit ubertate fecunda; et non sine Dei judicio: terra enim, cui cives erepti sunt, et concessi extraneo, mox ut dignitatem perdidit, caruit et fecunditate. Vide, soror Florentina, quod te pavens, moerensque conveniam, ne te serpens praeripiat a paradiso; et in eam ponat terram, quae spinas et tribulos germinat, de qua rursum si velis manum extendere, et lignum vitae edendum assumere, non permittaris attingere. Testor enim te cum propheta, et, conscio Jesu Christo, admoneo dicens: Audi, filia, et vide, et inclina aurem tuam, et obliviscere populum tuum, et domum patris tui, quia concupivit rex speciem tuam, et ipse est 7 Dominus Deus tuus (Psalm. [Col. 0015A] XLIV, 11, 12). Nemo mittens manum suam in aratro et respiciens retro, aptus est regno Dei.« (Luc. IX, 62.)

3. »Noli ab eo avolare nido quod invenit turtur ubi reponat pullos suos (Psalm. LXXXIII). Simplicitatis filia es, quae Turture matre nata es. In eadem una persona complurium necessitudinum uteris officio. Turturem pro matre respice: Turturem pro magistra attende: et, quae te Christo quotidie affectibus generat, chariorem, qua nata es, reputa matrem; ab omni procella, ab omni mundano turbine in ejus te sinibus conde. Sit tibi suave ejus lateri adhaerere: sit tibi dulce ejus gremium jam provectae, quod erat infanti gratissimum.«

4. »Postremo charissimam te germanam quaeso, ut mei orando memineris, nec junioris fratris Isidori [Col. 0015B] obliviscaris, quem quia sub Dei tuitione, et tribus germanis superstitibus parentes reliquerunt communes, laeti, et de ejus nihil formidantes infantia ad Dominum commearunt. Quem cum ego ut vere filium habeam, nec temporale aliquid ejus charitati praeponam, atque in eo pronus dilectione recumbam; tanto eum charius dilige, tantoque Jesum exora pro illo, quanto nosti eum a parentibus tenerius fuisse dilectum. Certus sum, quod flectat pro nobis aures divinas tua virginalis oratio: et, si pactum, quod cum Christo pepigisti servaveris, bene agenti tibi debetur corona, et exhortanti Leandro praestabitur venia; et, si perseveraveris usque in finem, salva eris. Amen.«

5. Varias has lectiones Florezius tom. IX Hisp. sacr., append. 5, adjecit e duobus mss. exemplaribus [Col. 0015C] Gothicis, altero bibliothecae regiae Matritensis, altero S. Aemiliani Cucullati, sive de la Cogolla, ut dicunt; et ex editionibus Sandovalii, Tamayi, et Holstenii. Sandovalius et Tamayus, et immenso dietorum. Tam., verborum revertor. Tam., inde ejecisset. Mss. Gothici codices, velit reverti. Sand. et Tam., experta fugit.

6. Holstenius et Nic. Antonius in elogio S. Fulgentii, num. 12, Biblioth. Vet. Hisp., Ea inde aetate. Mss. ea inde arte. Sand., si perdidisse. Sand., Tam., vitae ad edendum. Sand. et Tamayus in ejus pronus. Sand., Tam., parentibus terrenis.

7. Adde his, si placet, nonnullas meas observationes. Holstenius num. 1 habet per beatam quoque. Ibid. Holst., te abstraxit, pro quo Florezius edidit te adtraxit. [Col. 0015D] Ibid. Holst. sepulcrum habeam. Num. 2 Holst., ut vel si ibidem. Ibid. conjiciebam de qua sursum si 8 velis, etc. Ibid. Holst., in aratrum. Num. 3 Florezius te sinibus concede: et jam profecto pro jam provectae. Melius hoc, vel simili sensu jam profectae. Mitto alios grammaticae errores, qui etsi fortasse in Leandri saeculum cadunt, tamen librariis melius tribuentur ut nido quod pro nido quem, etc.



CAPUT III. S. Braulionis Caesaraugustani episcopi Praenotatio librorum D. Isidori.

1. »Isidorus vir egregius, Hispalensis Ecclesiae episcopus, Leandri episcopi successor et germanus, floruit a tempore Mauritii imperatoris, et Reccaredi [Col. 0016A] regis, in quo quiddam sibi antiquitas vindicavit, imo nostrum tempus antiquitatis in eo scientiam imaginavit, vir in omni locutionis genere formatus, ut imperito doctoque secundum qualitatem sermonis existeret aptus, congrua vero opportunitate loci, incomparabili eloquentia clarus. Jam vero quantus sapientia fuerit, ex ejus diversis studiis et elaboratis opusculis perfacile prudens lector intelligere poterit. Denique de iis quae ad notitiam nostram venerunt ista commemoravi. Edidit libros Differentiarum duos, in quibus subtili discretione ea quae confuse usu proferuntur, sensu discrevit. Prooemiorum librum unum, in quo, quid quisque liber sanctae contineat Scripturae, brevi subnotatione distinxit. De ortu et obitu Patrum librum unum, in quo eorum gesta, dignitatem [Col. 0016B] quoque, et mortem eorum, atque sepulturam sententiali brevitate subnotavit. Ad germanum suum Fulgentium episcopum Astigitanum officiorum libros duos, in quibus originem officiorum, cur unumquodque in Ecclesia Dei agatur, interprete suo stylo, non sine majorum auctoritate elicuit. Synonymorum libros duos, quibus ad consolationem animae, et ad spem percipiendae veniae, intercedente rationis exhortatione, erexit. De natura rerum ad Sisebutum regem librum unum, in quo tam de ecclesiasticorum doctorum, quam etiam de philosophorum indagine obscura quaedam de elementis absolvit. De numeris librum unum, in quo arithmeticam propter numeros ecclesiasticis Scripturis insertos ex parte tetigit 9 disciplinam. De nominibus Legis et Evangeliorum [Col. 0016C] librum unum, in quo ostendit quid memoratae personae mysterialiter significent. De haeresibus librum unum, in quo majorum secutus exempla, brevitate qua potuit diffusa collegit. Sententiarum libros tres, quos floribus ex libris papae Gregorii moralibus decoravit. Chronicorum a principio mundi usque ad tempus suum, librum unum, nimia brevitate collectum. Contra Judaeos, postulante Florentina germana sua proposito virgine, libros duos, in quibus omnia quae fides catholica credit, ex legis et prophetarum testimoniis approbavit. De Viris Illustribus librum unum, cui nos ista subjunximus. Monasticae regulae librum unum, quem pro patriae usu, et invalidorum animis decentissime temperavit. De origine Gothorum, et regno Suevorum, et etiam Wandalorum [Col. 0016D] historia, librum unum. Quaestionum libros duos, quos qui legit veterum tractatorum multam supellectilem recognoscit. Etymologiarum codicem nimia magnitudine, distinctum ab eo titulis, non libris: quem quia rogatu meo fecit, quamvis imperfectum ipse reliquerit, ego in viginti libros divisi. Quod opus omnimodo philosophiae conveniens quisquis crebra meditatione perlegerit, non ignotus divinarum humanarumque rerum scientia merito erit. Ibi redundans diversarum artium elegantia, ubi quaecunque fere sciri debentur, restricta collegit. Sunt et alia ejus viri multa opuscula, et in Ecclesia Dei multo cum ornamento inscripta. Quem Deus post tot defectus Hispaniae, novissimis temporibus suscitans, credo ad restauranda [Col. 0017A] antiquorum monumenta, ne usquequaque rusticitate veterasceremus, quasi quamdam apposuit destinam. Cui non immerito illud philosophicum a nobis aptatur: Nos, inquit, in nostra urbe peregrinantes errantesque tanquam hospites, tui libri quasi domum reduxerunt; ut possimus aliquando, qui et ubi essemus, agnoscere. Tu aetatem patriae, tu descriptiones temporum, tu sacrorum jura, tu sacerdotum, tu domesticam publicamque disciplinam, tu sedium, regionum, locorum, tu omnium divinarum humanarumque rerum nomina, genera, officia, causas aperuisti (Cicero I Academ. Quaest.). Quo vero flumine eloquentiae, et quot jaculis divinarum Scripturarum seu Patrum testimoniis Acephalitarum haeresin confoderit, synodalia gesta coram eo Hispali acta declarant. In qua contra Gregorium [Col. 0017B] praefatae haeresis antistitem eam asseruit veritatem. Obiit temporibus Heraclii imperatoris, et 10 Christianissimi Chintilani regis, sana doctrina praestantior cunctis, et copiosior operibus charitatis.«

2. Haec praenotatio librorum Isidori a Joanne Baptista Perez libro Isidori de Viris Illustribus addita fuit, tanquam caput 47 ejus libri, notis, quas subjungo, illustrata.



Notae Joannis Baptistae Perez in praenotationem librorum S. Isidori.

»Braulio episcopus Caesaraugustanus, cujus Ildefonsus meminit, auctor est hujus vitae Isidori, ut ex libris vetustis constat, et ex his epistolis Braulionis, quae Etymologiis Isidori solent praeponi. Nam et hic testatur, rogatu suo Etymologiarum librum ab Isidoro [Col. 0017C] compositum.

Quasi quamdam apposuit destinam, etc. Ita omnino in vetusto Codice, quem locum alii non intelligentes, ex ingenio reposuerunt: Quamdam apposuit lucem destinare. Utitur ea voce Corippus poeta Afer libro de laudibus Justini Junioris, nuper edito a doctissimo Ruyzio Azagrio:

Et Thomas Libycae nutantis destina terrae.
Isidorum mortuum sib Chintila Gothorum rege ait Braulio. Ex quo multorum nostratium errores convincuntur de anno mortis Isidori in quo mirum est quam varient inter se Hispani historici. Itaque in gratiam nostri auctoris Isidori, quem in primis illustrandum suscepimus, diem et annum, quo mortuus fuerit, definiamus. Aio, certissime mortuum anno [Col. 0017D] Christi 636. Primum quia Redemptus ejus discipulus, qui obitum Isidori, quem praesens viderat, describens, ait, mortuum aera 664, de quo nemo dubitat quin sit annus Christi 636. Idem quoque Redemptus Isidorum inducit populum alloquentem quatriduo ante mortem his verbis: Ita (inquit) sacri fontis unda, quam hodie devotus est populus percepturus, sit vobis in remissionem peccatorum. Cum vero compertum sit ex omnibus Martyrologiis, Isidorum mortuum pridie Nonas Aprilis, si Paschales cyclos consulas, reperies plane, isto anno 636 Pascha fuisse pridie Kalendas Aprilis, et ita baptismum catechumenorum solemnem quatriduo praecessisse mortem Isidori. Praeterea si mortuus est sub Chintila, ut ait Braulio, necesse est [Col. 0018A] anno primo Chintilae mortuum, nam 11 Chintilam coepisse aera 674, id est Christi 636, cognoscitur ex concilio quinto Toletano, anno autem secundo Chintilae videmus habitum sextum concilium Toletanum, cui jam non Isidorus (erat enim vita functus), sed Honoratus Isidori successor interfuit. Itaque vere dictum ab Ildefonso cognoscimus, floruisse Isidorum usque ad Sisenandum regem, nulla omnino facta mentione Chintilae, qui Sisenandum secutus est: nempe quod ipso primo anno Chintilae Isidorus decesserit. Vere quoque illud ab eodem Ildefonso dictum, praefuisse Isidorum ecclesiae Hispalensi fere quadraginta annis: nempe quod omnino triginta septem anni fuerint, ab anno 600 usque ad 636, ut paulo ante in Leandro, et nunc in Isidoro supputavimus.«

[Col. 0018B] 3. In praeclara editione Patrum Toletanorum idem liber Isidori de Viris Illustribus praemissus fuit Ildefonsi libello ejusdem tituli: sed in praenotatione Braulionis, sive Braulii (utroque enim modo id nomen effertur, ut Taio, Taius, et similia) de Isidori libris nulla scriptionis varietas annotata est. Eam olim edidit Constantinus Cajetanus in opere: SS. trium episcoporum religionis Benedictinae luminum, Isidori Hispalensis, Ildefonsi Toletani, Gregorii cardinalis Ostiensis Vitae et actiones. Romae 1606. Ejus observationes non praetermittam.



Constantini abbatis Cajetani in Vitam Isidori, a S. Braulio scriptam, notae ac variae lectiones.

4. »Haec de S. Isidoro per S. Braulium facta attestatio, Vitae inscriptione insignitur in fine operis [Col. 0018C] ejusdem Isidori de Viris Illustribus: atque et ipsam Vitae titulo inscripserunt Laurentius Surius, Franciscus Hareus, Zacharias Lippelous, aliique suis in libris de sanctorum Vitis. Apud quosdam tamen ita legi: Praenotatio librorum D. Isidori a Braulione Caesaraugustano episcopo edita. Braulium hujus vitae scriptorem, doctrina, et sanctitate fuisse illustrem, testantur omnes qui illius meminere; addunt alii Isidoro junctum sanguine. Certe gloriosam ejus memoriam singulis annis sancta Dei Ecclesia solemniter veneratur ad vigesimum sextum mensis Martii diem. De eodem S. Ildefonsus cap. 11 lib. de Vir. Illustr., atque caeteri rerum Hispanicarum scriptores. Braulii hortatu Isidorus Etymologiarum 12 volumen ex indefessa lectione conscripsit: opus diffusum [Col. 0018D] et varium, atque ea aetate comparandum miraculo.

»Caeterum, quas ex aliis codicibus, vel mss., aut edit. varias lectiones collegimus adnotavimusque, hae sunt.

»In quo quiddam sibi antiquitas. In quo quidem antiquitas. Imperito. Imperio. Opportunitate. Importunitate. Commemoravi. Commemorabo. Exhortatione. Exoratione. Elementis. Electione. Quem. Quam. Nimia magnitudine. Nimiae magnitudinis. Omnimodo philosophiae conveniens. Omnimodae philosophiae repletum. Non ignotus. Non ignorabit. Merito. Non merito. Ibi. Ubi. Cum ornamento inscripta. Quem Deus. Cum ornamento instrumenta, quae hic collegi: Quem Dominus.

[Col. 0019A] »Quasi quamdam apposuit destinam. Ita omnino in vetusto codice. Quem locum alii non animadvertentes, ex ingenio reposuerunt: Quasi quamdam apposuit lucem destinari. Alii vero: Quasi quasdam opposuit destinans. Ego autem potius censerem legendum esse: Quemdam, non quamdam, apposuit destinam; si destina accipiatur pro misso, vel angelo; cum Deus informandae Hispaniae, rusticitate hactenus veterascenti, Isidorum legaverit praeceptorem. Utitur sane ea voce Corippus poeta Afer (lib. de Laud. Justin. Jun.):

Et Thomas Libycae nutantis destina terrae.

Et praeter eum Arnobius (Adv. gentes, lib. II): Non post Theutin [Al. Theutatem], Aegyptium, aut post Atlantem (ut quidam ferunt) gestatorem, bajulum, [Col. 0019B] tibicinem illum, ac destinam coeli? Ipse demum S. Isidorus (Breviar. Tolet.)

Urbis Romuleae jam toga candida
Septem pontificum destina promicat,
Missos Hesperiam quos ab apostolis
Assignat fidei prisca relatio.
Vide Joannem Meursium in Critico Arnobiano, lib. II, capite 13. Cui non immerito illud Philosophicum a nobis aptatur: Nos, inquit, etc. Sententia haec est Ciceronis de M. Varrone, lib. I Acad. Quaest. non longe a principio.

»Tu aetatem patriae, etc. Haec quoque ex Cicerone S. Augustinus retulit in lib. II de Civit. Dei.

»Publicamque disciplinam, tu sedium, regionum. Sed apud Ciceronem legimus: Tu bellicam disciplinam, tu sedem regionum. Copiosior. Copiosis.«

[Col. 0019C] 13 5. Quod Cajetanus ait, ex quorumdam fide Braulionem Isidoro sanguine junctum fuisse, nulli veteri innititur fundamento. Frustra etiam laborat idem Cajetanus ut destinam masculini generis faciat. Eam vocem in sensu proprio pro vinculo, seu catena, qua aliquid colligatur, et continetur, a Vitruvio quoque l. V, cap. ult. usurpatam fuisse, multi opinantur: quem tamen locum alii aliter legunt. Confer not. Loaisae ad lib. II. Sentent. S. Isidori cap. 40. Nic. Antonius l. V, c. 3, n. 85, putat Braulionem id expressisse ex Fulgentii epist. I, cap. II; interpretatur autem, destinam esse fulcimentum, aut substructionem, non vinculum, quod voluerat Philander, et improbavit Barthius Advers. l. XV, c. 13. Plura de hac voce Dictionarium Ducangii a Maurinis auctum. [Col. 0019D] Braulionem imitatus videtur Alvarus Cordubensis in epistola Abbati Speraindeo directa, tom. II Patrum Toletan., pag. 637: Praescius, et omnipotens Deus haec, in quae devenimus, tempora et esuriem verbi Dei, quam patimur, validam vos nobis opposuit destinam. Legerem Praesciens omnipotens Deus haec, in quae devenimus, tempora.

6. Laudat quoque Cajetanus Isidorum, tanquam auctorem hymni: Urbis Romuleae: non alia, ut videtur ratione, nisi quia in breviario Isidoriano reperitur: quam vanam esse observavi in Hymnodia Hispanica ad diem 15 maii, ubi de ejusmodi hymno in laudem septem apostolicorum disserui. Recte observat Cajetanus, in Ciceronis verbis apud auctorem [Col. 0020A] ipsum legi: tu sedem regionum: quae quidem reponenda videntur in Braulione: non enim alio modo probe sententia procedit. Sic etiam legendum humanarumque rerum nomina, ut habet Grialius, non nominum, ut apud Cajetanum exstat.

7. In schedis Zaccarianis, ad librum Isidori de Viris illustribus, spectantibus, collationem Praenotationis Braulii cum tribus mss. Codicibus invenio, uno scilicet Romano bibliothecae Excellentissimae domus Albaniae, qui olim fuit cardinalis Sirleti, chartaceo in-4o, quocum consentiunt tres Vaticani a me collati, Regio-Vat., Urb., et Ottobon. 1720, altero Bononiensi bibliothecae S. Salvatoris, et tertio, ut censeo, vel ex hac ipsa bibliotheca S. Salvatoris, vel ex bibliotheca Florentina S. Marci: deest enim hujus [Col. 0020B] collationis titulus. Varias horum trium mss. lectiones indicabo.


14 Codex Albanius, Ottobonianus 1720, Regio-Vaticanus 349, et Urbinas 382, ex eodem, ut videtur, exemplo descripti. De Isidoro episcopo.

8. In quo quidquam-immo vero tempus-in omni genere locutionis et peritus doctusque qualitate sermonis existeret et apertus. Alb. locutionis formatus, et peritus, etc.-incomparabiliter eloquentia.-prudens intelligere potest-ad nostram notitiam.

9. Edidit enim libros-sanctae Scripturae contineat-Patrum, in quo gesta-dignitatemque, et mortem-episcopum officiorum-agatur in tempore suo non sine-in quibus ad consolationem animi.

10. Quam de philosophorum-quaedam de electis-insertos [Col. 0020C] et ex parte-Florentia germana-credit, et legit, et prophetarum-cui nos ista subjungimus-codicem nimiae magnitudinis-fecit, ego in viginti libris divisi. Quod omnes omnimodo-non ignorabit divinarum, humanarumque rerum scientiam, merito erit.-fere scribi debetur.

11. Sunt autem hujus viri opuscula multa in ecclesia cum ornamento instrumenta-quasi quamdam lucem apposuit destinari-a nobis appropriatur-quasi hospitestanquam domum-ibi essemus.

12. Tu autem patriae in descriptione temporum, in sacrorum vitam sacerdotum-publicam disciplinam-Quanto vero flumine-haeresim confuderit-speciali actu declarant. Quam-eam asserunt.


Codex Bononiensis.

[Col. 0020D] 13. Ut perito, doctoque qualitate sermonis existeret apertus-nostram devenerunt-brevi sub notatione-agatur in tempore stilo.

14. Etiam philosophorum indagine-non ignorabit-scientiam. Merito ibi redundans,-in descriptiones temporum, in sacrorum vitam sacerdotum-coram eo spirituali actu.


Codex alter fortasse Bononiensis.

15. In quo quidquid-ut peritus, doctusque qualitate sermonis existeret et apertus-Quanto vero flumine

16. Multa sunt, quibus hi mss. Codices inter se conveniunt, 15 et ab editione Grialii differunt. Notandum praecipue, quod omittunt Astigitanum post Fulgentium episcopum: nam Florezius tom. V [Col. 0021A] Hisp. sacr., dissert. 4, urget lectionem editionis Matritensis Fulgentium episcopum Astigitanum contra cardinalem Belluga, qui Codicum nostrorum scripturam tenet, ut defendat Fulgentium post Astigitanam sedem rexisse etiam Carthaginiensem in Hispania. Scriptura vero Grialii, quam plerique mutant, scilicet non ignotus divinarum humanarumque rerum scientia, caeteris praeferenda est: nam ignotus pro ignarus a Braulione aliisque ejus aequalibus usurpatur, ut cognitus pro gnarus. Vide epistolam Isidori ad ipsum Braulionem archidiaconum tunc, quae incipit: Quia non valeo te frui.

17. Caeterum cum Bignaeus in sua Isidori editione Praenotationem Braulii primus ediderit, nonnullas ex eo varietates indicare non pigebit. Titulus apud eum [Col. 0021B] est: Beati Isidori Hispalensis episcopi vita per B. Braulionem Caesaraugustanum antistitem descripta. Nota margini appicta ait, hanc Isidori vitam haberi in fine operis ejusdem Braulionis (corrige Isidori) de Viris Illustribus.



Variae lectiones ex Bignaeo.

18. Imaginavit, ut in omni genere locutionis famatus, et peritus doctusque qualitate sermonis existens et apertus-Ego in viginti libris divisi. Quos omnes omnimodae philosophiae repletos quisquis, etc. non ignorabit divinarum humanarumque rerum scientiam. Et merito. Est enim ibi redundans, etc.-Tu autem patriae in descriptione temporum, et sacrorum vitis sacerdotum, tu domesticam publicam disciplinam, tu sedium, regionum, locorum, tu omnium, etc.-coram eo specialiter [Col. 0021C] acta declarant, quae contra, etc., eam asserunt veritatem.-summa doctrina praestantior.

19. Fabricius in Bibliotheca ecclesiastica ex Conciliis Hispaniensibus Loaisae libro Isidori de Viris Illustribus locum dedit, praenotationemque Braulionis praefixit. Cum aliis fere consentit. Haec tamen magis illi propria: auctoritate explicuit-De nominibus legis et evangeliorum, in quo majorum secutus exempla brevitate qua potuit diffusa collegit.-illud philosophiantistitem, asseruit veritatem. Fortasse typographo Fabricii exciderunt verba in quo ostendit, quid memoratae personae mysterialiter significent. De haeresibus. 16 Facile enim fuit ex verbis evangeliorum librum unum ad alia delabi De haeresibus librum unum. Non placet explicuit pro elicuit: nam Braulio verbum Isidori elicui ex epistola ad Fulgentium descriptioni [Col. 0021D] operis accommodavit. Minus etiam probo illud philosophi, quam illud philosophicum. Sic Eulogius Cordubensis initio Memorialis Sanctorum de versu quodam Juvenci: Ut est illud philosophicum: Hoc opus, etc., quod observatum a me fuit in not. ad Juvencum, l. I, v. 30.

20. Ottobonianus 1720 etsi cum Albanio consonat, correctior tamen alicubi est, ut initio: in omni genere locutionis formatus et peritus. Ottobonianus 849 et numero et ordine capitum ab Albanio differt. Praenotatio in eo inscribitur. Vita Isidori, tacito auctoris nomine. Scriptura ejus fere editioni Grialii cohaeret. Haec peculiaria; ut perito, doctoque qualitate sermonis existeret apertus.-Fulgentium episcopum Officiorum-Postulante Florentia-ego in XX libris, etc.

[Col. 0022A] 21. Bayerius in not. ad Biblioth. Hisp. I. V, cap. 4, n. 93, ex vetustis exemplaribus producit hanc discrepantiam, quam sustinere conatur: Ego in XV libros divisi pro in XX, vel in viginti, ut habent editi. Haec controversia discutietur cap. 48. Nostri omnes codices in Praenotatione viginti libros indicant.



CAPUT IV. Braulioni asseritur librorum Isidori Praenotatio, ejus nomine vulgata. De alia uberiori Praenotatione, quae in nonnullis mss. exstat, disputatur.

1. Cum tot sint vetera exemplaria quae Braulioni praenotationem librorum Isidori tribuunt, quid causae esse dicam, cur et superiori et hoc nostro saeculo ea de re nonnemo litem excitare voluerit? Nic. Antonius in Bibliotheca veteri Hispana cum Isidori opera [Col. 0022B] recenset, sine ulla dubitatione passim Braulionis praenotationem laudat. Praeterea cap. 5, l. V, n. 245, ejusdem ita meminit: De labore hujus magni praesulis (Braulionis) in Etymologiarum S. Isidori magistri sui opere exantlato diximus jam in Isidoro, Etymologiarum (ait) codicem nimia magnitudine distinctum 17 ab eo titulis, non libris: quem quia rogatu meo fecit, quamvis imperfectum ipse reliquerit, ego in viginti libros divisi. (In praefatione ad S. Pontificis Opera.) Praeter haec reliquisse Braulionem et alia opuscula, non solum Ildefonsus, sed et Isidorus Pacensis, ex eoque Rodericus Toletanus referunt.

2. His verbis in recenti Matritensi editione Bibliothecae Hispanae hanc notam eruditissimus Bayerius subjecit: Praenotationis Isidori Operum, quam uno [Col. 0022C] quasi ore bibliographi Braulioni ascribunt, videtur hoc loco Noster non meminisse. Atqui nunquam minus praetereunda, quam nunc, est, cum litem de ea moneat vir eximius, civis, ac singularis, dum vixit, amicus, ac studiorum meorum fautor Gregorius Mayansius Siscarius. Eccur Bayerio visum fuit, Nic. Antonium Praenotationis non meminisse? Nam et plura verba ex ea recitat, et eam vocat praefationem ad Opera S. Isidori, vel quia a Grialio Operibus S. Isidori praefixa est, vel quia ab ipso Braulione ideo fortasse facta fuit, ut praefationis ad Isidori Opera loco esse posset: quod praenotationis appellatio innuit. Alioquin Braulio praenotationem suam libro Isidori de Vir. Illustr. se subjunxisse affirmat. De viris, inquit, illustribus librum unum, sui nos ista subjunximus.

3. De lite vero a Mayansio mota quid dicam? Is [Col. 0022D] in Nic. Antonii Vita, Censurae fictitiarum historiarum ejusdem Nicolai praefixa, n. 125, asserit, falso eam Praenotationem Braulioni tribui; idque pluribus a se, ubicunque locus aut occasio ferat, probatum iri pollicetur. Jure Bayerius rationes desiderat, quibus in eam sententiam Mayansius pertractus fuit: non enim gratis, inquit, aut pro lubidine, quae ex eo retulimus, jactata fuisse existimandum est. Interea vero (pergit) dum eas in apricum aetas profert, unam veterum, quotquot viderim, Codicum, ac bibliographorum fere omnium, quibus Braulionis, qua de agimus, Praenotatio ad internoscenda germana Isidori Opera veluti fax, et cynosura semper fuit, consensionem satis superque fore existimo, ut nullo pacto a gradu quem [Col. 0023A] hactenus apud criticos obtinuit eam removeamus.

4. Equidem Mayansii doctrinam ac judicium plurimi facio, sed vereor ne falsariorum fraudibus immodice irritatus, in contrariam partem aliquando propenderit, ut, ubi nulla est fraus, fraudem inesse affirmaverit. De recentibus quidem chronicorum architectis 18 nihil sane est, cur quidquam suspicetur, cum praenotatio Braulii in membranis sine controversia antiquioribus reperiatur. Bayerius quidem non exprimit, quot mss. Codices viderit, in quibus id opus Braulioni ascribatur. Paulo ante in not. ad num. 243 refert, in Escurialensi Codice recenti quidem, sed e vetere alio descripto exstare digramm., et plut. 4. n. 23, Braulionis Caesaraugustani additionem ad librum Isidori de Viris Illustribus, [Col. 0023B] quod est ipsamet praenotatio, sed a Bayerio tanquam aliquid ab ea diversum videtur recenseri.

5. Neque vero Bayerius memoria tenebat, quaestionem hanc ipsam de praenotatione Braulionis a Nic. Antonio fuisse agitatam, rationesque Pellizerii contra eam dilutas, astipulante in notis eodemmet Bayerio. Audiamus Nic. Antonium l. V, c. 4, n. 125: Habemus enim Braulionem, utrumque opus inter nostri (Isidori) alia recensentem. Qui enim approbabimus, non scripsisse hunc eam praenotationem S. Isidori librorum, quod in animum sibi prius inductum, alterum adversus possessionem Hispalensis telum Pellizerius vibravit? Primum (ita est) praenotatio ista in editione Matritensi lucem vidit; sed ex antiquis libris, quos optimae notae consuluerunt hi qui apud nos curam editionis [Col. 0023C] habuere. Stylus quoque istius, qua vixit Braulio, aetatis auctorem prodit: nec dissimilis est ab eo, quo scripta ab eodem Braulione habemus, cum Vitam S. Aemiliani, tum hymnum in ejusdem laudem, quod (forte qui) breviario Gothico, sive Isidoriano insertum (forte insertus) legitur, et epistolas, quae cum Isidorianis editae sunt.

6. Nollem tam liberalis fuisset Nic. Antonius ut concesserit praenotationem Braulionis primum lucem vidisse in editione Matritensi, hoc est anno 1599. Eam enim Margarinus de la Bigne suae editioni operum Isidori praemisit, Parisiis anno 1580 procuratae. Quin et Italice prodierat Praenotatio Braulionis in versione Italica Synonymorum anno 1570, de qua sermo cap. 70 recurret. Bayerius in nota subjungit: [Col. 0023D] Si alii deessent omnes, unus Escurialensis codex lit. Q plut. II, num. 24, aera 781, sive Christi anno 743 scriptus, in quo Braulionis praenotatio, et in ea Chronici, de quo agimus, Isidoro Hispalensi attributio totidem atque apud Grialium, ipsisque verbis plane rem conficeret. Plures alios codices, in quibus ea Praenotatio legitur, ante annum Christi millesimum 19 exaratos alio loco narrat se vidisse, scilicet in not. ad cap. 4, l. V, n. 93. Exscribit deinde verba Oudini ex peculiari dissertatione de Scriptis S. Isidori Hispalensis saeculo VII, tom. I, col. 1583. Ad judicandum recte de operibus veris et indubiis S. Isidori Hispalensis archiepiscopi, necessarium duxi hic praemittere praenotationem librorum illius a Braulione Caesaraugustano episcopo editam. Addit plura ex [Col. 0024A] Joanne Vossio de Hist. Lat. l. II, cap. 25, et inter alia de praenotatione: Braulio, cui prae omnibus fides haberi debet.

7. Quale autem illud est, pergit contra Pellizerium Nic. Antonius, quod ex adverso nobis opponitur? Braulionem, si auctor esset praenotationis, minime accommodaturum (in more enim hoc non habent Christiani encomiastae) sancto Isidoro ethnicum illud, seu philosophicum, ut vocat, elogium, quod nempe Tullius de M. Terentio Varrone Quaestionum primo libro Academicarum usurpat, et superiori capite adduximus. Braulionis sane ipsius studia, et genius convincunt plane uti eum potuisse disciplinarum saecularium testimoniis, quas in praefatione vitae S. Aemiliani ex parte se attigisse modeste agnoscit: nec minus in usu [Col. 0024B] habuisse: qui in eadem vitae praefatione utitur versu isto cujusdam, ut ait, veterum poetarum:

Hoc opus, hoc etenim forsan me subtrahet igni.
Appositissimum praeterea est, Isidoroque applicari sanctissimo Christianorum Varroni prorsus dignum vetus illud, Romano olim dictum a Cicerone: par utriusque studium indagandarum originum, par et circa idem argumentum sese prodens doctrina.

8. Sapienter haec Nic. Antonius edisserit: qui tamen inter disciplinarum saecularium testimonia non debuit versum illum Hoc opus, etc., referre: est enim versus sanctissimi poetae Juvenci in prologo ad carmen evangelicae historiae, ab aliis deinde Christianis scriptoribus in suorum operum praefationibus, ut ab Alcuino, et Eulogio Cordubensi, usurpatus: de quibus [Col. 0024C] dixi in not. ad v. 30 l. I Juvenci, et jam ante indicavi. Fortasse etiam Braulio ex Augustino potius, qui Ciceronis verba l. VI de Civit. Dei, cap. 2, adhibuit, quam ex ipso Cicerone elogium Varronis desumpsit, ut Isidoro accommodaret. Ac notandum, in nonnullis editionibus apud Augustinum legi quoque tu sedium, sed in plerisque mss. tu sedem, ut apud Ciceronem. Quaedam etiam ex iis, quae num. 10 referam, Braulio ex S. Hieronymo, ut arbitror, sumpsit.

20 9. Ut responsionem Nic. Antonii confirmet, addit in nota Bayerius, Tulliano Varronis elogio longe superius esse, quod a centum fere Hispaniae Patribus, et proceribus unanimi omnium consensione in VIII Toletana synodo tit. 2, n. 32, eidem sancto doctori jure ac merito tributum legimus: Quid quod, subjungit, Varronem Cicero in Academicis praesentem [Col. 0024D] praesens alloquitur? Braulio exstinctum nuper Isidorum dolet, quem viventem unice dilexerat. Quis vero tam chari capitis desiderio pudor esset, aut modus? Illud tamen, inquis, ab ethnico profectum. Esto. Sed cur non idem in Basilio, Nazianzeno, Hieronymo, imo et in Paulo reprehendimus?

. . . . . Habitarunt dii quoque silvas,
Dardaniusque Paris.
Potuit cum aliis nominari Augustinus, qui, ut dixi, ante Braulionem Ciceroniana ipsa de Varrone verba in suam sententiam adduxit. Potuit etiam ex multorum opinione asseri, Braulionem Isidori discipulum fuisse, adeoque libenter hujus laudes exaggerasse. Et Riscus quidem tom. XXX Hisp. sacr. cap. 7, n. 6, tract. 66, ex Isidori litteris ad Braulionem colligit, [Col. 0025A] Isidorum Braulionis fuisse magistrum. At neque in epistolis Isidori ad Braulionem, neque in aliis hujus ad illum mentio ulla fit ejus magisterii: quod silentium in contrariam sententiam potius nos ducit: ac solum ex his epistolis constat Braulionem, et Isidorum aliquando simul fuisse conversatos. Melius Riscus Martinum Carrillum rejicit, qui affirmaverat, Braulionem Ildefonso magistro usum fuisse: non enim constat temporum ratio. Braulio ipse in epistola dedicatoria vitae S. Aemiliani Joannem fratrem suum, et praedecessorem sanctae vitae doctrinaeque institutorem sibi fuisse affirmat: de aliis magistris nusquam meminit. Confer dicenda cap. 20.

10. Fuisse autem Braulionem saecularibus disciplinis imbutum, vel certe veterum scriptis eruditum [Col. 0025B] demonstrant ejus opera, ac praesertim epistola ad Tajonem presbyterum, tom. XXX Hispaniae sacrae pag. 331 seq. Apud te habeas fixum, me posse remordere, si velim: posse genuinum laesus infigere: quia et nos juxta Flaccum didicimus litterulas, et saepe manum ferulae subtraximus; et de nobis dici potest: Fenum habet in cornu, longe fuge: imo illud Virgilianum:

Et nos tela, pater, ferrumque haud debile dextra
Spargimus, et nostro sequitur de vulnere sanguis.
21 Et paulo post

Ne habeat ingratos fabula nostra jocos,
secundum Ovidium, ac secundum Appium caninam videamur exercere facundiam. Et ante praemiserat:

Ne faciat longas fabula nostra moras.

11. Difficillimum ergo est, quod Mayansius argumenta [Col. 0025C] ulla probabilia invenerit, quibus Braulioni abjudicetur praenotatio Operum Isidori, quae in membranis a Braulionis aetate non longe distantibus, Braulionis nomine inscripta reperitur. Quae quidem de ea praenotatione Operum Isidori dicta intelligi volumus, quae dudum vulgata est, et editionibus Isidori praefixa. Nam in mss. Codicibus uberiorem aliam exstare constat: quae qualis sit, nunc accuratius investigandum est.

12. Grialius in prologo ad lectorem refert, a Cypriano Suarez, qui nonnulla opera Isidori ad editionem Matritensem recognovit, in veteri quadam Braulionis praenotiatione Operum Isidori reperta haec fuisse verba, quae vulgo desiderentur: Moralium libros B. Gregorii papae rogatu compendiose abbreviavit: [Col. 0025D] Cantica canticorum facunda expositione elucidavit: quartam editionem Psalterii edidit: super libros Moysi, et Psalterium, et quatuor Evangelia expositioni non minimo insudavit studio. In canonico quoque, et civili jure permaxima composuit instrumenta. Eamdem uberiorem praenotationem e duobus vetustis Codicibus excitat Mariana in not. ad l. I, c. 2 contra Judaeos. In ejus Vita, inquit, a Braulione scripta (duobus certe vetustis Codicibus) scriptum invenio, quartam eum Psalterii translationem edidisse. Confer epistolam Burrielii infra cap. 40.

13. Bayerius in nota ad n. 160 l. V Biblioth. Vet. Hisp. testatur, incertae originis dudum sibi visam fuisse istiusmodi auctiorem Braulionis praenotationem: [Col. 0026A] in eam tamen casu se incidisse in regio Matritensi Codice Variarum lectionum Roderici Toletani, a Joanne Lopez de Leon anno 1566 compilato, fol. 114, pag. 2, totidem atque ipsis verbis atque apud Grialium in Operum Isidori prologo; nisi quod pro quartam editionem Psalterii, ut in Grialii edito, quartam translationem in regio Matritensi Codice legitur. Mariana etiam quartam Psalterii translationem legerat, ut in ejus verbis vidimus. Rodriguezius de Castro tom. II Biblioth. Hisp., pag. 294, ex Codice Escurialensi, quo Etymologiarum versio Hispana continetur, saeculo XV exarato, eamdem uberiorem praenotationem sermone antiquo Hispano redditam protulit: incipit: Isidro noble varon, etc.

[Col. 0026B] 22 14. Ad hanc eamdem Isidori Vitam a Braulione scriptam pertinent verba quae tanquam ex aliquo Braulionis sermone repetita Constantinus Cajetanus loc. cit., pag. 4, protulit: Interea, fratres charissimi, dignum est, ut hunc sanctissimum confessorem Isidorum omnis laudibus attollat Ecclesia: sed maxime Hispaniarum, quae prae caeteris ejus specialius saluberrima refulsit doctrina. Nam sicut Gregorius doctor Romae successit Petro, ita B. Isidorus in Hispaniarum partibus doctrina Jacobo successit apostolo. Semina namque vitae aeternae, quae beatissimus Jacobus seminavit, hic beatissimus doctor Isidorus verbo praedicationis quasi unus ex quatuor paradisi fluminibus sufficienter irrigavit: atque universam Hispaniam tam exemplo boni operis, quam fama sanctitatis velut [Col. 0026C] splendidissimus solis radius illuminavit.

15. Etsi autem Cajetanus ex Braulionis sermone id elogium petitum praemittit, tamen in nota sic refert: Elogium hoc S. Isidoro inscriptum a S. Braulio potius excerptum esse censerem ex quopiam istius sermone in illius laudem conscripto, quam, ut alii affirmant, ex ea, quam elucubravit, Isidori Vita. Quod enim ibi edisserit Braulio, nec verbum quidem, ut vidimus, hunc in locum attulit. Caeterum integer hic sermo, quem nancisci adhuc minime potuimus, exstat in antiquitus manu exarato Isidori Etymologiarum opere, quod asservatur apud Carthusianos monachos coenobii Aulae Dei in agro Caesaraugustano siti. Illud autem ex hoc etiam loco dignum animadversione censendum est, quod Braulius, vir sane et doctissimus, et [Col. 0026D] sanctissimus, ante mille ferme annos testatum voluerit, Jacobum apostolum Hispaniarum doctorem fuisse, ac aeternae vitae semina, quae B. Isidorus postea irrigavit, seminasse. Male autem habet, quod Pseudo-Dextri Chronici auctoritate Cajetanus id persuadere voluit.

16. Bollandiani operis continuatores ad diem 4 Aprilis observarunt, initio vitae S. Isidori, auctore, ut multi putant, Luca Tudensi, quam ipsi notis Nic. Antonii, et suis illustratam publicarunt, eadem referri quae ex Braulionis sermone Cajetanus protulit. Inter Opera S. Martini Legionensis, qui ante Lucam Tudensem floruit, juxta exemplar ex autographo transcriptum jussu Eminentissimi D. D. cardinalis Francisci Antonii Lorenzana, archiepiscopi Toletani, Segoviae edita tom. IV, pag. 3, exstat sermo in [Col. 0027A] transitu S. Isidori: in quo multa sunt ex Braulionis praenotatione jam vulgari desumpta 23, quaedam etiam quae ex Isidori Vita, vel Braulionis de eo sermone, quem Cajetanus commemorat, videntur decerpta. Ita enim ait Martinus: Sicut enim Gregorius doctor Petri apostoli successor exstitit, ita beatus Isidorus Jacobo apostolo successit: quia semen aeternae vitae, quod beatissimus Jacobus seminavit, hic doctor egregius verbo praedicationis quasi unus ex quatuor paradisi fluminibus sufficienter irrigavit, atque universam Hispaniam tam exemplo boni operis, quam fama sanctitatis, velut splendidissima lampada, illuminavit.

17. Animadvertit doctissimus editor in nota ad hunc locum, apud Bollandianos haec ipsa verba ex ms. Cod. Toletano haberi n. 44. circa finem, uti alia [Col. 0027B] ejusdem sermonis aliis in numeris. Etsi autem pro splendidissima lampada Bollandiani ediderunt splendidissimus solis radius, recte tamen ex autographo Martini retinet splendidissima lampada; nam lampada pro lampas dixerunt Plautus, Pollio, Fulgentius, et alii in mss. Codicibus, ut Salmasius et Ducangius observarunt.

18. Florezius in praef. ad Append. 5, tom. V, non dubitat, quin genuina sit Braulionis praenotatio quae libro Isidori de Vir. Illustr. subjungitur: aliam vero uberiorem a Luca Tudensi, quem vitae Isidori a Bollandianis editae auctorem putat, affirmat esse interpolatam. Riscus tom. XXX Hisp. sacr., tract. 66, cap. 7, n. 65, existimat, Sermonem Braulionis de Isidoro, a Cajetano laudatum, distinctum non esse a [Col. 0027C] capite 11 ejusdem Vitae inter Acta Bollandiana, quod caput inscribitur: Abbreviatio Braulii Caesaraugustani episcopi de vita S. Isidori Hispaniarum doctoris. Minime quidem repugnabo: sed cum plura verba ex hac abbreviatione desumpta in sermone S. Martini, qui Lucam Tudensem aetate praecessit, reperiantur, necessario colligitur, Vitam S. Isidori a Bollandianis editam, vel saltem eam abbreviationem Braulionis Luca Tudensi antiquiorem esse: qua de re cap. 13 latius disseram. Interea satis sit animadvertere, ne ambiguitas obrepat, sententiam eamdem esse in praenotatione uberiori Braulionis, in sermone, quem Cajetanus appellat, in Vitae Isidori initio, et in sermone S. Martini: sed praenotatio uberior, et sermo, quem Cajetanus vocat, verbis etiam iisdem omnino [Col. 0027D] consentiunt: at initium Vitae Isidori, et Sermo S. Martini cum inter se, tum a Braulionis uberiori praenotatione multis verbis differunt.



CAPUT V. 24 Elogium Isidori ex Ildefonso in libro de Viris Illustribus, ad vetera exemplaria recognitum.

1. »Isidorus post Leandrum fratrem Hispalensis sedis provinciae Baeticae cathedram tenuit: vir decore simul et ingenio pollens; nam tantae jucunditatis affluentem copiam in eloquendo promeruit, ut ubertas admiranda dicendi ex eo in stuporem verteret audientes, ex quo audita bis qui audisset, non nisi repetita saepius commendaret. Scripsit opera et eximia, et non parva, id est, librum de Ortu et Obitu [Col. 0028A] Patrum; librum Lamentationis, quem ipse Synonymorum vocavit: libellos duos ad Florentinam sororem contra nequitiam Judaeorum; librum de Natura rerum ad Sisebutum principem; librum Differentiarum; librum Sententiarum. Collegit etiam de diversis auctoribus, quod ipse cognominat, secretorum Expositiones sacramentorum: quibus in unum congestis, idem liber dicitur Quaestionum. Scripsit quoque in ultimo ad petitionem Braulionis Caesaraugustani episcopi librum Etymologiarum, quem cum multis annis conaretur perficere, in ejus opere diem extremum visus est conclusisse. Floruit temporibus Reccaredi, Liuvanis, Witterici, Gundemari, Sisebuti, Suinthilanis, et Sisenandi regum: annis fere quadraginta tenens pontificatus honorem, insignemque [Col. 0028B] doctrinae sanctae gloriam pariter et decorem.«

2. Caput 9 hoc est libri Ildefonsi de Vir. Illustr., quod etiam a Constantino Cajetano inter Isidori elogia repositum, his animadversionibus subjunctis.



Notae Constantini Cajetani.

3. »Ex iis quae nos paulo inferius de S. Ildefonso notanda censuimus, eum a S. Isidoro summam virtutem ac summam doctrinam hausisse, jam elucescere poterit. Praeterea, quod ad S. Ildefonsi librum de Viris Illustribus attinet, editus est is a Joanne Griale, viro sane erudito, Matriti 1599, et a Jacobo Breulio Gallo Benedictino 1601 Parisiis, inter S. Isidori Opera: habetur etiam tom. II 25 Hispaniae illustratae, Francofurti excusus 1603. Nos ex vetustissimo ms. bibliothecae Casinensis Codice aliquot in [Col. 0028C] locis scatentem mendis correximus. Sed de eodem Codice iterum inferius.

»Nam. Francofurt. ed., illam. Is. Ita ms. Casin., sed bis leg. Madrit, et Breul.; His Francof. Et obitu Patrum, vel obitu prophetarum, Francof. et Casin. Quod ipse cognominat secretorum. Francof., Quot ipse nominat secret . . . In ejus opere. Francof., Inexpleto opere. Floruit. Francof., Claruit.«

4. Loaisa in Concil. Hisp. e suo Codice sic legit: Post Leandrum Hispalensem sedis . . . pollens: illam tantae . . . ex ea . . . audientes. Scripsit opera eximia, et non pauca, id est . . . de Ortu, vel Obitu prophetarum . . . Lamentationum quem ipse Synonyma vocitavit . . . ad Florentiam . . . quem ipse nominat . . . idem liber . . . quoque ultimo . . . perficere, inexpleto opere . . . Claruit temporibus [Col. 0028D] Reccaredi, Gundemari, Sisebuti, Suinthilani, et Sisenandi regum, etc.

5. In codice Albanio, de quo jam dictum, hae sunt variae lectiones: vir doctrina simul-audita is qui-opera eximia . . . librum de Obitu et Ortu Patrum . . . ipse synonyma vocitavit . . . sororem suam contra . . . cognominavit Expositiones sacramentorum. Omittit secretorum, pro quo alicubi fortasse errore typographico legitur sacratorum. Retinendum est secretorum: dicuntur enim secreta sacramenta quae in operis prologo mystica nuncupantur.

6. Vaticana exemplaria non multa exhibent Ildefonsi librum de Vir. Illustr. Ottobonianus 1720 Urbinas 382, ut in libro Isidori de Vir. Illustr [Col. 0029A] consimiles sunt Albanio Codici, ita etiam in libro Ildefonsi. Alii Codices, qui librum Isidori referunt, librum Ildefonsi omittunt. Codex Vaticanus 4877, in quo, praetermisso Isidori libro, exstat liber Ildefonsi, cum his tribus facit, vir doctrina simul . . . is qui audisset, etc.

7. In editione Patrum Toletanorum tom. I, pag. 288, ad verba audita bis qui audisset, haec nota margini appingitur: BIS legitur in edit. omn. Nos in Ms. Tolet. legimus HIS, quod non cohaeret, nisi male scriptum dicamus HIS pro IS in nominandi casu: quae lectio omnibus esset probanda: nisi placeret VIX pro BIS conjectari. Revera satis frequens est, ut in membranis his pro is exaratum reperiatur. Imo Cajetanus ex Ms. Casinensi edidit is: quae scriptura sese Nic. Antonio [Col. 0029B] probavit Biblioth. Vet. l. V, n. 85, c. 3. 26 Neque praetermittam observare, haec verba, ex quo audita bis qui audisset, non nisi repetita saepius commendaret, a Loaisa in Concil. Hisp., uti etiam a Fabricio in Biblioth. Eccles. omnino praeterita fuisse. Ita certe difficultas omnis eluditur.

8. Nam sive bis, sive his, sive is, sive vix legatur, non satis clara est sententia. Padilla Centur. VII, cap. 22. Histor. Eccles. Hisp. ita Hispanice verba Ildefonsi reddebat: Ponia espanto a los que le oian, y deseavan oir de el lo que ya otras veces avian oido, y bolviendolo a oir les era mas suave, y gustoso lo que decia. Ita fere Florezius tom. IX, pag. 195, Pasmaba a quantos le oian, deseando todos oirle repetidamente por el deleyte de su afluencia y suavidad. Nec dissimili [Col. 0029C] modo Cellierius tom. XVII exponit, eos, qui bis audierant, etiam saepius repetita non fastidivisse. Auctor quoque Vitae Gallicae S. Isidori, de quo cap. 84 dicam, intelligit, Isidorum tunc maxime placuisse, cum rem eamdem saepius repeteret, contra quam accidere solet, ut auditores rerum novitate praecipue delectentur. Quem ego quidem sensum in verbis Ildefonsi non assequor. Retenta scriptura communiori audita bis, putarem explicari id posse de mirabili illa affluentia et ubertate Isidori in eloquendo, quam Ildefonsus praedicat, qua scilicet ita multa atque ita velociter Isidorus inter eloquendum explicabat, ut satis non esset, eum de iisdem rebus semel atque iterum audire, sed oporteret ut saepius sermonem, quem quis memoriae commendare vellet, repeteret.

[Col. 0029D] 9. Ac fortasse huc pertinet quod apud scriptores ejus aevi commendare antiphonam erat prima antiphonae verba praecinere, ut alter inde canere pergeret. De rhetorica arte haec Isidorus l. II, c. 2, Translata in Latinum a Tullio videlicet, et Quintiliano, sed ita copiose, ita varie, ut eam lectori admirari in promptu sit, comprehendere impossibile. Nam membranis retentis, quasi adhaerescit memoriae series dictionis, ac mox repositis, recordatio omnis elabitur. Hinc Isidori elogium expressisse Ildefonsus videtur, praesertim si pro commendaret legamus comprehenderet. Idem sensus commode eruitur, si pro bis qui audisset reponatur is qui audisset.

10. Advertendum praeterea est, a Grialio in prologo editionis primae Matritensis elogium Isidori ex Ildefonso [Col. 0030A] ita describi, ut per incuriam praetermissa fuerint haec verba: librum de Genere officiorum, librum Prooemiorum: quod vitium in altera editione recenti 27 Matritensi pariter occurrit. Ea omissio typographi occasionem erroris praebuit Nic. Antonio, qui Ildefonsi verba de Isidoro non in ipso libro Ildefonsi de Vir. Illustr., sed in Prolegomenis Grialii legebat. Asserit l. V Bibl. Vet., n. 126, Ildefonsum non commemorasse Isidori librum de Vir. Illustr., neque duos alios de Offic. Eccles., ac rursus num. 146 et 147 confirmat, Ildefonsum operis Prooemiorum, et de Eccles. Offic. nullam fecisse mentionem. Mirum nostro excidisse, reponit Bayerius in nota, quod horum Isidori librorum Ildefonsus recordatus non fuerit. Sed, ut dixi, Nic. Antonius exemplar negligentia [Col. 0030B] typographi depravatum, seu mutilum prae oculis habuit: adeoque excusatione dignus videri potest. Quod autem idem ait, librum Isidori de Vir. Illustr. ab Ildefonso commemoratum non fuisse, verum id quidem est, si de elogio Isidori, hoc est de cap. 9 libri Ildefonsi sermo sit: alioquin Ildefonsus in praefatione ad librum suum de Vir. Illustr. post Hieronymum Gennadiumque, de Viris illustribus scriptores, sic Isidorum commendat: Deinde vir prudentissimus Hispalensis sedis Isidorus episcopus eodem ductu quosque viros optimos reperit, in annotationem subjunxit.



CAPUT VI. Obitus B. Isidori a Redempto Clerico recensitus, Variae lectiones ex mss. Codicibus.

[Col. 0030C] 1. »Visum est mihi, ut tuae sanctitati breviter exponerem, qualiter bonae recordationis dominus meus Isidorus, Hispalensis Ecclesiae metropolitanus episcopus, poenitentiam acceperit, suamque confessionem erga Deum vel homines habuerit; vel quomodo de hoc saeculo ad coelum migrarit, fideli praenotationis meae stylo, tuae dilectioni notescerem. Quae res me primum compulit pro hac sollicitudine, quam ex amore in eum offertis, vestrae charitati gratias agere: deinde, quia vera supprimere nequeo, et quod de eo pauca de multis colligere potui, te orante, dicere cogor. Dum finem suum, nescio qua sorte, jam prospiceret, et fatigatum corpus aegritudine assidua subtiliter animae natura praevideret, tanta eleemosyna quotidianis diebus per sex pene menses, seu amplius, [Col. 0030D] plus quam erat solitus, pauperibus ab eo est erogata, ut ab ortu solis usque in vesperum 28 multam in dispergendo occupatus maneret substantiam. Post haec vulnere percussus est, ita ut, dum febris in corpore convalesceret, et cibum rejiceret debilitatus stomachus, ad poenitentiam convaluit; atque suos coepiscopos, Joannem scilicet et Epartium beatissimos mox adesse fecit praesentes. Et dum a cellula sua ad basilicam S. Vincentii martyris adduceretur, cuncta agmina pauperum, clericorum, religiosorum omnium, cunctarumque hujus civitatis plebium, cum vocibus et magno ululatu eum susceperunt: ut si ferreum possideret quispiam pectus, solveretur mox in lacrymas et lamentum totus. Et, dum in praedicti martyris basilica, juxta altaris cancellum in medio [Col. 0031A] poneretur choro, mulierum turbas longius stare praecepit, ut in accipiendo ipse poenitentiam, virorum tantum, non illarum, circa eum cerneretur praesentia. Et, dum a praedictis sacerdotibus, ab uno cilicium, ab altero super se mitti exposceret cinerem, expandens manus ad coelum, ita exorsus est dicens: Tu Deus, qui nosti corda hominum et publicano longe posito, dum pectus percuteret suum, dimitti peccata dignatus es (Luc. XVIII): qui Lazarum dormientem de monumento post resolutionem carnis die quarta dignatus es resuscitare (Joan. XI), et Abrahae patriarchae sinus eum reciperet, voluisti; suscipe in hac hora confessionem meam, et peccata, quae innumerabiliter contraxi, ab oculis transfer tuis: non reminiscaris mala mea, et juventutis delicta ne memineris. [Col. 0031B] Tu, Domine, non posuisti poenitentiam justis, qui non peccaverunt tibi, sed mihi peccatori, qui peccavi super numerum arenae maris (Luc. XV). Non inveniat in me hostis antiquus quod puniat. Tu scis, quia postquam infelix ad onus istud, potius quam ad honorem, in hanc sanctam ecclesiam indigne perveni, peccare nunquam sinivi; sed, ut inique agerem, laboravi. Et, quia tu dixisti: In quacunque hora peccator a viis suis reverterit (Ezech. XVIII), omnes iniquitates suas traderes oblivioni; hujus praecepti memor sum tui. Clamo utique cum spe, et fiducia ad te, cujus coelos aspicere non sum dignus prae multitudine peccatorum quae conversantur in me. Adesto, et suscipe orationem meam, et mihi peccatori dona veniam postulatam. Quod si coeli non sunt mundi in [Col. 0031C] conspectu tuo, quanto magis ego homo, qui bibi quasi aquas iniquitatem (Job. XV), et sumpsi, ut colostra, peccatum? His igitur consummatis, corpus, et sanguinem Domini cum profundo gemitu cordis, indignum se judicans, ab ipsis suscepit pontificibus. Deinde eorumdem 29 sacerdotum, et, quicunque de clero erant, civium cunctarumque plebium veniam precabatur, dicens: Deprecor vos, sanctissimi domini mei sacerdotes, sanctamque congregationem clericorum et populi, ut pro me infelici et pleno omni sorde peccati, ad Dominum vestra porrigatur oratio: ut qui meo merito Dei non sum dignus impetrare clementiam, intercessu vestro merear consequi meorum veniam delictorum. Dimittite mihi, obsecro, indigno, quod in unumquemque commisi vestrum: si quem [Col. 0031D] contempsi odio, si quem rejeci impie charitatis consortio, si quem maculavi consilio, si quem laesi irascendo: dimittite nunc petenti imo et poenitenti. Et, dum una voce omnes pro eo indulgentiam postulassent, et unicuique debiti sua vincula, vel chirographa condonasset, circumstantes iterum admonuit, dicens: Sanctissimi domini mei episcopi, et omnes qui adsunt, rogo et obsecro, ut charitatem invicem vobis exhibeatis, non reddentes malum pro malo, nec velitis esse susurrones in populo. Non inveniat in vobis hostis antiquus quod puniat, non reperiat a vobis relictum lupus rapax quem auferat, sed potius ereptam ab ore lupi ovem pastor suis humeris congaudens reportet ad hanc caulam. Igitur post hanc [Col. 0032A] confessionem, vel orationem, residuam egenis et pauperibus mox dari jussit pecuniam. Cui tamen fideli sit dubium, ut non satim dimisso omni facinore, associaretur societatibus angelorum? Interea se ab omnibus osculari studuit, dicens: Si ex toto corde dimiseritis ea quae in vos adversa vel prava usque hactenus intuli, dimittet vobis Creator omnipotens omnia delicta vestra: ita ut sacri fontis unda, quam hodie devotus est populus percepturus, sit vobis in remissionem peccatorum: et hoc osculum inter me, et vos maneat in testimonium futurorum. Completis his omnibus, ad cellulam reductus est: et post diem confessionis vel poenitentiae quartum, pastoralem jugiter curam, et finem suum consummavit in pace, amen. Sub die pridie Nonas Apr., luna XXII, aera [Col. 0032B] DCLXXIV.«



Constantini Cajetani in superiorem S. Isidori obitus descriptionem notae ac variae lectiones.

2. »Praeclarum hoc de S. Isidori morte testimonium primo legimus illius Operibus praefixum, editumque Matriti, deinde Parisiis. Quid de ipsius auctore Redempto dicam, non habeo: nisi quod ex ejusdem 30 verbis apparet, Isidoro fuisse familiarem, vel certe discipulum: atque eam ipsam scriptionem ad episcopum aliquem direxisse: inquit enim: Visum est mihi, ut tuae sanctitati breviter exponerem, qualiter bonae recordationis dominus meus Isidorus, etc. Sed Redemptum hunc illum eumdem esse, cui idem Isidorus respondens, sacras quasdam, ab eoque praepositas solvit quaestiones, nemo, putarim, inficiabitur. [Col. 0032C] Dilecto filio in Christo Redempto, archidiacono, Isidorus. Exstat haec espistola inter Isidori Opera. Quod si Isidorus eum vocat achidiaconum, ille se ipsum non nisi clericum, ad illorum temporum id referas consuetudinem.

»Habuerit, Breulius; habuit, Matr. Cod.-Tanta eleemosyna. Male vero Madrit., tantam eleemosynam.-Ab oriente. Madr., oriente. Convalesceret. Madr., Convaluit.-Faceret. Fecit, Madr.-Basilica. Basilicam, Madrit.-Cilicium, ab altero super se mitti exposceret cinerem. Madrit. vitiose hab., cilicio, ab alt. sup. se mitti exponere cin.-Et ut. Et, Madr.-Aufer. Differ, Madr.-Finivi. Sinivi, Madr.-Susurrones. Susurro, Madr.-Tamen. Breul., Tandem.-Amen. Sub die prid. Non. April. Breul., Prid. Non April. Sed. Cod. Madrit. [Col. 0032D] vitiose habet: Prid. Kalend. April.«

3. Haec praeterea ad marginem Cajetanus annotavit: ad verba: exorsus est dicens:---Oratio S. Isidori morientis ad Deum. Ad verba publicano, etc., citat cap. XVIII Lucae; ad verba: qui Lazarum, cap. XI Joann.; ad verba, Tu, Domine, non posuisti, cap. XV Lucae; ad verba, In quacunque hora, cap. XVIII Ezech.; ad verba, Quod si coeli, cap. XV Job. Ad verba corpus et sanguinem,---Dominicum corpus devote sumit. Veniam petit ab omnibus, et rogat pro se orari. Ad verba, admonuit dicens,---Ad charitatem omnes hortatur. Ad verba, osculari studuit,---Osculo omnes suscipit in signum charitatis, quae nunquam excidit. Quae nolui omnino praetermitti.

[Col. 0033A] 4. Narratio obitus Isidori conservata fuit in Ildefonsiani collegii Complutensis Codice, ut Nic. Antonius l. V, c. 5, Bibl. Vet. Hisp. n. 219, refert ex Ambrosio Morales l. XII, cap. 2; qui Codex tunc septingentorum annorum credebatur, et nunc exstat in Escurialensi bibliotheca digramm., et plut. 1, teste Bayerio in not.; qui pariter asserit eamdem narrationem asservari in Toletana Joannis Baptistae Perezii opusculorum collectione. Eam Florezius tom. IX Hisp. sacr. pag. 366 protulit ex regio Matritensi Codice inscripto, Scintillarum 31 Alvari Cordubensis, ubi titulus hic legitur: Incipit liber de transitu beatissimi Isidori Hispalensis episcopi, editus ad Braulionem Caesaraugustanum episcopum a Redempto ejusdem Hispalensis Ecclesiae clerico. Succedunt Acta translationis.

[Col. 0033B] 5. Diversum ab his omnibus puto esse Codicem membranaceum in fol. magno bibliothecae regiae Matritensis, cujus meminit Christophorus Rodriguez in Polygraphia Hispanica ad annum 1047. Exhibet characteris formam ex S. Leandri libro ad Florentinam sororem de Institutione virginum: tum titulum addit: Liber de transitu Hisidori editus a Braulione: sed in specimine characteris aeri inciso legitur editus ad Braulione Caesaraugustanum episcopum a Redempto ejusdem Hispalensis Ecclesiae clerico. In Braulione deest lineola superponi solita, ac fortasse vetustate deleta: legi enim debet Braulionem. Exstant alia in eodem Codice, ut Liber generationis Jesu Christi fili David, fili Abraham: Explanatio Danielis prophetae, etc. Auctor explanationis non nominatur. Aetas, et scriptor [Col. 0033C] Codicis ita exprimitur: Facundus scripsit: memoria ejus sit semper: era bis quadragies et V post millesima regnante domino nostro, et glorioso principe domino Fredenando prolis domini Sanctioni, et conjuge sua gloriosa domina Sanctia Regina prolis Adefonsi principis, anno regni sui fuit scritum hoc liber. Annus regni Ferdinandi ab eo, qui Codicem exaravit, saltem in hac subscriptione, ut editam vidi, omissus fuit, sed annus Christi erat 1047.

6. Invenio in schedis Zaccarianis collationem narrationis Redempti ex editione Breuliana 1602, nescio a quo factam cum exemplari ms. Vallicellano Longobardico saeculi X, num. 22, pag. 135 terg. Titulus est in Codice: Obitus B. B. Isidori Spalensis episcopi a [Col. 0033D] Redempto clerico recensitus. Pridie Kal. Aprilis. Haec sunt discrepantes lectiones Codicis ms.: ad coelum migrasset-ad poenitentiam convaluit-scilicet et Huparcium . . . adesse faceret-et cum magno-tantum ac non illarum-die quarto.

7. Ab oculis differ tuis. Non inveniat . . . potius quam honorem in sanctam . . . laboravi. Non reminiscaris mala mea, et juventutis delicta ne memineris. Tu, Domine, non posuisti, etc., arenae maris. Et quia tu dixisti-ut claustra, peccatum-dum magna voce indulgentiam cum lacrymis postulassent-Amen: sub die pridie Kalendas Aprilis.

32 8. Omittit Codex luna, etc., aera DLXXIV. Apertum mendum est ut claustra pro ut colostra: sunt [Col. 0034A] enim colostra primum lac, quod olim maxime in deliciis erat. Cum autem Codex consentiat cum editione Grialii in his verbis pridie Kalendas Aprilis, eumdemque diem designet exemplar ms. Gothicum, quo Florezius usus est, ratio cur Breulius et Cajetanus mutarint, quandoquidem vetera monumenta, quorum nonnulla mox indicabo, ipsi non allegant, petitur ex die quo obitus S. Isidori in Martyrologiis celebratur, scilicet pridie Nonas Aprilis. Addit Cajetanus, loc. cit., pag. 38, rationem, quod anno 636 Pascha celebratum fuit pridie Kal. Aprilis, et cum Isidorus ex Redempti narratione post diem quartum a confessione ipso die Paschatis peracta obierit, consequens est ut obitus acciderit pridie Nonas Aprilis.

9. Huic ipsi rationi adhaeret Nic. Antonius l. V, [Col. 0034B] Biblioth. Vet. Hisp., n. 72, admonens, id a viro doctissimo Joanne Grialio observatum in not. ad Redempti relationem editionis Matritensis, ante Constantinum Cajetanum, illius operae immemorem. Sed cum ad Redempti relationem nullae sint Grialii notae, existimo Nic. Antonium Jo. Baptistae Perez notas ad praenotationem Braulionis indicare voluisse. Eas habes supra cap. 3, ex quibus agnosces, Cajetanum quidem Perezii notas non nominasse, ex iis tamen suam rationem sumpsisse, vel, si negat, subripuisse. Auget suspicionem meam de Nic. Antonii lapsu, quod simul allegat Breulium ante editionem Operum Isidori. Breulius autem ita praemittit: Confirmat hanc Redempti opinionem de anno transitus B. Isidori Joannes Grialius tali nota ad praenotationem Braulionis [Col. 0034C] superius recensitam subjuncta: tum subjungit notam, quam dixi, Jo. Baptistae Perez, a Breulio per errorem Grialio tributam, in qua editor Grialius mendose posuit mortuum aera 664 pro 674.

10. In Actis sanctorum apud Bollandianos ad diem 4 Aprilis exstat Vita Isidori, auctore quodam canonico Legionensi, in qua inseritur narratio Redempti de obitu Isidori, sed interpolata, vel ab ipso Vitae scriptore, vel ab alio non multum antiquiori. Ea vita in Appendicibus proferetur: ac facile per se, qui velit, ea discrimina observare poterit, quae inter genuinam Redempti relationem, et hanc aliam auctiorem occurrunt. Quod attinet ad annum obitus Isidori, auctor ejus vitae a Redempto valde discrepat.

33 11. Exemplar Gothicum regiae bibliothecae [Col. 0034D] Matritensis, ex quo, ut dixi, narrationem Redempti Florezius tom. IX Hisp. sacr., append. 7, protulit, nonnullas discrepantias ab editione Grialii exhibet, quas hic annotabo. Habuerit et pro habuit vel.-Migraverit pro migrarit.-Hoc vero primum compellor agere pro hac sollicitudine quam ex amore charitatis in eo offertis: deinde, pro Quae res me primum compulit pro hac sollicitudine quam ex amore in eum offertis, vestrae charitati (gratias) agere: deinde. Florezius putaverat, Grialium legisse charitatis gratias agere; sed deceptus fuit uncino quo verbum gratias post charitati Grialius inclusit, ut in Cod. ms. gratias abesse demonstraret.

12. Pauca pro parva.---Igitur dum finem suum vir beatus nescio pro Dum finem suum nescio.---Fatigato corpore [Col. 0035A] pro aegritudine assidua.-Provideret pro praevideret.-Tanta eleemosyna pro tantam eleemosynam.-Ut ab ortu solis usque in vesperum multa in dispergendo occupatus maneret substantia. Reponendum censui multam . . . substantiam pro ut oriente sole usque in vesperum multis illis in accipiendam maneret substantiam.-Et dum pro ita ut dum-Huparcium pro Aparcium.-Tantum, et non pro tantum non.-Mitti exposceret, quae vera est lectio, pro mitti exponere, ut editio Grialii habet.

13. Sinu eum recipere voluisti pro sinus eum reciperet, voluisti.-Transfer tuis pro differ tuis.-Non destiti pro nunquam sinivi.-Peccator se a viis suis converterit pro peccator a viis suis reverterit.-Ut claustra pro ut colostra.-Civium quoque, cunctarumque pro civium, [Col. 0035B] cunctarumque.-Impie a charitatis consortio pro impie charitatis consortio. Dimittite mihi nunc pro dimittite nunc.-Magna voce pro una voce.-Indulgentiam cum lacrymis postulassent pro indulgentiam postulassent.-Condonasset pro condonassent.-Susurrones pro susurro.-Hanc aulam pro hanc caulam.-Dimissis omnibus facinoribus pro omni facinore dimisso.-Coetibus angelorum pro societatibus angelorum.-Curam gerens, et pro curam, et.

14. In pace pridie Kalendarum Aprilis, postquam per annos ferme XL pontificalem curam irreprehensibiliter administravit: aera DCLXXIIII pro in pace, amen, sub die pridie Kal. Apr., etc., ut jam notatum fuit. Advertit Florezius, numerum lunae XIX, qui in editione Grialii exprimitur, corrigendum esse per XXII, [Col. 0035C] qui respondet diei quarto Aprilis anni 636; quo anno Isidorum obiisse Redemptus, 34 auctor Chronici Kalendarii Burgensis, et Annalium Compostellanorum, Rodericus Cerratensis, aliique confirmant. In Annalibus Compostellanis, uti etiam in quodam ms. Gothico monasterii Aemilianensis a Florezio indicato recte describitur dies pridie Nonas Aprilis pro pridie Kal. Aprilis, quod mendose in plerisque mss. exemplaribus narrationis Redempti reperitur.

15. Observat praeterea Florezius, errasse Ambrosium Morales, aliosque, qui chorepiscopos fuisse dicunt Joannem et Epartium, qui Isidori poenitentiae praesentes adfuerunt. Redemptus enim eos vocat non chorepiscopos, sed coepiscopos: ac revera concilio IV Toletano anno 633, cui Isidorus praefuit, decimo [Col. 0035D] nono loco Joannes Ileplensis episcopus subscripsit, et quinquagesimo loco Eparius Italicensis: quae duae dioeceses sub Hispalensi Metropolitano erant constitutae.

16. An autem Redemptus, auctor ejus narrationis, fuerit ille ipse ad quem exstat Isidori nomine inscripta epistola, quod Nic. Antonius putabat, vehementer dubitat Florezius: qui probabilius esse credit epistolam scriptam fuisse ad Redemptum archidiaconum Emeritensem, de quo agitur cap. 9 Patrum Emeritensium; auctorem vero narrationis fuisse alium Redemptum clericum Ecclesiae Hispalensis, ut in titulo ms. exemplaris gothici prescribitur.



CAPUT VII. Epitaphium Isidori quod circumfertur ex veteribus membranis, et S. Ildefonso ascribitur.
[Col. 0036A]

I. Constantinus Cajetanus in opere saepe laudato, pag. 10, protulit epitaphium beatorum Leandri, Isidori, et Florentinae, ex vetustissimo, ut ait, ms. litteris Gothicis Codice, qui apud Nicolaum Fabrum, virum sane eruditissimum, Parisiis asservabatur. In eo enim non tantum et alia multa antiquiorum Hispanorum epitaphia continentur: sed etiam nonnulla Dracontii presbyteri Hispani, et Eugenii III, episcopi Toletani, scripta adhuc desiderata. Fortasse hic est Codex, ex quo Sirmondus mutila Dracontii (quem presbyterum fuisse non constat) carmina ab Eugenio III Toletano emendata formis excudit: quanquam [Col. 0036B] epitaphium Isidori Sirmondus omissurus non fuisset, ut mihi quidem videtur. Apud Cajetanum ergo sic legimus:

35 Epitaphium beatorum Leandri, Isidori, et Florentinae.

Crux haec alma gerit sanctorum corpora fratrum
Leandri Isidorique, priorum ex ordine vatum:
Tertia Florentina soror, Deo vota perennis,
Et posita consors sic. . . . . digna quiescit.
Isidorus in medio disjungit membra duorum.
Hi quales fuerint, libris inquirito, lector,
Et cognosces eos bene cuncta fuisse locutos.
Dogmatibus sanctorum cerne crevisse fideles,
Ac re Domino, quos impia jura tenebant.
Utque viros credas sublimes vivere semper,
Aspiciens sursum pictos contende videre.

Obiit felicis memoriae Leander episcopus die III Kalend. Martias, aera DCXLI.

[Col. 0036C] Obiit sanctae memoriae Isidorus episcopus die II Nonas Apriles, aera DCLXXIV.

Obiit piae memoriae Florentina, Deo vota, Kalend. Septembris, aera DCLXXI.

2. In quarto versu Cajetanus supplendum censet sic Christo digna, vel quid simile. In versu nono conjicit Dominio pro Domino. In obitu Florentinae corrigit XII. Kal. Julii pro Kal. Septembris: fatetur enim Codicem in aliquibus mendosum esse. Ac fortasse haec quae versibus de die obitus sanctorum adjecta conspiciuntur, alterius sunt manus et auctoris, nam desunt apud alios qui idem epitaphium referunt, et obitus S. Leandri ante aeram 641 videtur contigisse, ut cap. 20 dicam.

3. Qui Pseudo-Juliani archipresbyteri opera confinxit, [Col. 0036D] an. 1628 vulgata, in collectione variorum carminum, quae a Juliano facta fingitur, epitaphium Isidori auctius intrusit, quasi ab Ildefonso compositum: quod cum in multis discrepet, hic totum reponendum est:

Crux haec alma gerit geminorum corpora fratrum,
Leandrum, Isidorum, pariterque ex ordine vatum,
36 Tertia Florentina soror, devota perennis.
O! quam composite concors haec digna quiescit!
Isidorus medius disjungit membra priorum.
Hi quales fuerint, libris inquirito, lector.
Cognosces et eos bene cuncta fuisse locutos.
In quibus hic recubat Fulgentius: inspice tres hos
Spe certa, plenosque fide, super omnia charos.
Dogmatibus cernes horum crevisse fideles,
Ac reddi Domino, quos impia jura tenebant.
Atque viros credas sublimes vivere semper,
Aspicies puros, rursus contende videre.

[Col. 0037A] 4. Magno studio egit Pseudo-Juliani architectus, ut versus quos apud Cajetanum vel alios potius legerat, ad metri normam redigeret: nec male, ut puto, conjecit, cum reposuit Ac reddi Domino quos. Non debuit tamen postremos versus sollicitare: auctor enim antiqui epitaphii innuere videtur imagines sanctorum, quae in ipso altari, sub quo corpora jacebant, coli consueverant.

5. Mentionem Fulgentii quod instrusit, omnino inepte fecit, quamvis in hanc sententiam verba disjungit membra duorum mutaverit in disjungit membra priorum; ut multis arguit Nic. Antonius I. V Bibl. Vet., n. 32; qui concludit, totum epitaphium barbariora, quam Ildefonsinum fuit, septimum scilicet, redolere saecula. Inter alia carmina, a Pseudo-Juliano [Col. 0037B] afficta Ildefonso, repositum fuit hoc epitaphium in editione Patrum Toletanorum. Observat tamen sapientissimus Editor in nota, in Vita S. Isidori, a Luca Tudensi, ut creditur, scripta, reperiri hoc epitaphium sub Ildefonsi nomine: nihilominus Nic. Antonio assentitur, qui neque Ildefonsi, neque alterius antiqui putat esse, qua forma, ut explicat Nic. Antonius, apud collectorem apparuit, ab ea, quae ex Codice Nicolai Fabri propria forma fuit, non parum diversa. De forma, qua apud auctorem vitae S. Isidori apparuit, Nic. Antonius nihil statuit: qui forte, dum haec scriberet, hanc prae oculis non habuit. In ea Vita S. Isidori legitur, uti apud Pseudo-Julianum, his exceptis: Leandri, Isidori, pariumque ex ordine vatum-O! quam composita consors! hic digna quiescit. Omittitur [Col. 0037C] mentio Fulgentii, seu versus: In quibus hic recubat Fulgentius: inspice tres hos.-Spe certos, plenosque fide-Dogmatibus cernas horum- 37 Ac reddi Domino quod-Utque viros credas sublimes vivere semper,-Aspiciens sursum pictos contende videre.

6. Cum ergo auctor Vitae S. Isidori, qui saeculo XIII vixisse creditur, epitaphium Isidori Ildefonso attribuat, quaerendum est, an ejuscemodi versus, etiamsi S. Ildefonsi non sint, tamen saec. XIII, antiquiores censeri possint, quod aperte negat Florezius tom. X. Hisp. sacr., cum de S. Fulgentio agit. Equidem animum ego non induco, ut credam, scriptorem Vitae S. Isidori, ac multo minus, si is fuerit Lucas Tudensis, vir probus, epitaphium Isidori composuisse, ut Ildefonso, tanquam auctori, illud affingeret. Oportet [Col. 0037D] ergo, ut censeamus, epitaphium jam olim sub Ildefonsi nomine ante Vitam Isidori scriptam divulgatum fuisse, quod scriptor Vitae Isidori bona fide arripuit. Vetustissimum Codicem Gothicum laudat, ut vidimus, Cajetanus, in quo hi versus magna ex parte continebantur. Id si verum est, majorem epitaphii vetustatem arguit, quam quae a Nic. Antonio agnoscitur. Sed Cajetani fides in veteribus membranis allegandis Naudaeo ac nonnullis aliis fluxa et incerta visa est.

7. Alioquin dum versus ipsos, ut apud auctorem veterem Vitae S. Isidori, et Cajetanum sunt, attente inspicio, nihil sane invenio, cur saeculo VII aut VIII indignos judicem; praesertim cum facile sit, ut descriptorum incuria, quod fere in aliis omnibus accidit, [Col. 0038A] ad nos mendosi devenerint. Conferantur cum versibus quos Eugenii III Toletani certo esse constat, neque magnum, ut ego puto, discrimen invenietur. In secundo versu praeferam scripturam Cajetani: Leandri Isidorique, priorum ex ordine vatum, nisi ex conjectura malis, Leandri, Isidori, primorum ex ordine vatum, vel primori ex ordine vatum. Accipiebatur eo tempore vates pro sacerdote, vel episcopo: quod multis exemplis in Dictionario Ducangii a Maurinis aucto comprobatur.

8. In versibus Bibliothecae Isidori sic de Leandro habetur:

Non satis antiquis doctoribus impar haberis,
   Leander vates: hoc tua dicta docent.
Quanquam ego in pervetusto Codice Archivii Vaticani [Col. 0038B] hunc titulum inveni Isidoro, non Leandro, ascriptum, in quo proinde legebatur Isidore antistes, non Leander vates.

9. In codice Escurialensi saeculi XV descripto a Rodriguezio de Castro, t. II Bibl. Hisp., pag. 286, in quo sunt Etymologiae in sermonem 38 antiquum Hispanum conversae, exstat idem Epitaphium tum Latine, tum Hispane, fere ut in codice Fabri. In primo versu geminorum corpora fratrum: in secundo, mendose, parumque ex ordine natum, in tertio, soror devota: in quarto, O quam composita concors hic digna quiescit: in quinto, Isidorus medius: in sexto, Hi quales fuerunt: in septimo, Cognosces et eos. Additur octavo, Spe certos, plenosque fide, super omnia charos. In nono, Dogmatibus cernes horum [Col. 0038C] crevisse fideles. In decimo, Ac rredi Domino pro Ac reddi. Desiderantur duo postremi, Utque viros, etc., sed versio Hispanica eos fuisse arguit.

10. Fuerunt, qui epitaphio Isidori non Ildefonsum, sed alium auctorem quaererent, scilicet Braulionem. Audi Nic. Antonium l. V, cap. 5, Bibl. Vet. Hisp., n. 67: Braulioni tamen Caesaraugustano episcopo attributum alicubi legimus epitaphium SS. Leandri, et Isidori, quod scriptum exstare aiunt ad finem Etymologiarum S. Isidori in libro Gothico monasterii S. Dominici de Silos . . . Atqui litteris D. Antonii (Lupian.) Zapatae, et Aragon ad Rev. P. F. Ludovicum de Mier Benedictinorum Hispanae congregationis Romae procuratorem 11 Februarii die anni 1657, ex S. Aemiliani monasterio datis, distichon illud:

[Col. 0038D] Crux haec alma gerit sanctorum corpora fratrum,
Leandri Isidorique, priorum ex ordine vatum,
ita legi in laudato Exiliensi Codice comprobare possumus:

Crux haec alma gerit. . . . . corpora fratrum,
Leandri Isidorique parum ex ordine abbatum.
Quas litteras ejusdem Zapatae manu scriptas penes me habeo. Nihil tamen id nos removet a saniore judicio: cum e manu ista tot male sanae fictiones prodierint: ordoque abbatum vix est, ut imputari prae pontificali dignitate, qua functi ambo sunt, sanctissimis viris ab ineptissimo, et rusticissimo poeta, qui Braulio certe non est, mereatur. Breviter de his, etc.

11. Ineptissimum, et rusticissimum poetam vocat, [Col. 0039A] qualem famosus fabulator Zapata repraesentat: qui ut sibi Benedictinos demereri pergeret, nullum non movit lapidem, nullum non finxit aut corrupit scriptum. Quod si Nic. Antonius in eo perstet, epitaphium Isidori, etiam non interpolatum neque depravatum, poetae ineptissimi et rusticissimi opus esse, in aliam me abire sententiam profiteor. Mabillonius t. I. Annal. Benedict., pag. 278, confirmat hoc epitaphium 39 inveniri subjunctum regulae Leandri in quodam Codice. Opinatur, sub cruce forsan transversa parte simul jacuisse sanctorum tria corpora germanorum: picturam in adjuncto pariete expressa eorum effigies et merita repraesentasse. Conjicit, verba Isidori de Vir. Illustr., Leandrum Recaredi temporibus floruisse, ac terminum vitae clausisse, non ita [Col. 0039B] rigide esse accipienda, ut auctoritatem epitaphii elevent: Florentinam Hispali verosimilius fuisse sepultam, quam Astigi, quod alii tradunt. De anno obitus S. Leandri sententiam Mabillonii minime probo. Confer cap. 20.

12. Aliud exstat Isidori epitaphium, quod Ildefonso pariter in collectione carminum Pseudo-Juliani affingitur: quod plane apocryphum est, tum quia nulla ejus memoria ante Pseudo-Julianum apparet, tum quia Isidori exsilium, quod fabulosum est, in eo commemoratur. Sic autem habet:

Mens penetrat coelos, hac corpus dormit in urna,
   Dulce decus gentis, dux Isidore, tuae.
Quae tibi discipulus sacrat, praesume, magister,
   Qui fuit exsilii parsque, comesque tui.
Carmina sume libens, et quem tu vivus amasti,
   Post tua securus fata, magister, ama.
[Col. 0039C] Ora pro nobis miseris, clarissime doctor,
   O decus Hisperiae, relligionis honor.
Da, rogo, te facilem, te desine, quaeso, rogari.
   Teque vocant populi, discipulusque vocat.
Quem variae cingunt curae, quem densa pericla
   Infestant, coeli fac statione frui.

13. Auctor Vitae Isidori, post Isidori epitaphium, quod ab Ildefonso compositum diserte asserit, scilicet Crux haec alma gerit, etc., adjungit aliud sine nomine auctoris: atque adeo dubium lectorem reddit, an hoc etiam alterum Ildefonso adjudicet. Sed certe ad Gothorum Patrum tempora minime pertinet, cum et fabulas permixtas habeat, et versibus leoninis compositum sit, quales ea aetate in Hispania non constat in usu fuisse; certe inter genuina Eugenii et aequalium poemata carmen longiusculum hujusmodi [Col. 0039D] rhythmo vulgari constans non reperitur. Suum ergo locum tunc habebit, cum vita ipsa Isidori proferetur.



CAPUT VIII. 40 Acta translationis corporis S. Isidori, ad ms. Codicem Gothicum regiae bibliothecae Matritensis recognita. Aliud Actorum translationis exemplar. Observationes in utraque Acta.

1. »Hujus beatum corpus divina dispositione ab Hispalensi urbe post annos CCCCLXVIII [Forte post annos CCCCXXVII] est translatum, atque in urbe Legionensi condigno honore sepultum. Qualiter vero id actum sit, etsi non claro, veraci tamen stylo, huic operi dignum duximus inserere.

»Lectio I.---Anno igitur septuagesimo V, post [Col. 0040A] transitum gloriosissimi praesulis Isidori omnis gens Gothorum occulto Dei judicio gentili gladio ferienda est tradita. Transmarini namque Saraceni mare illud quod Hispalensi urbi alludit transfretantes, primum eamdem urbem ceperunt; dein Baeticam, et Lusitaniam provinciam occuparunt. Quibus Rudericus rex, aggregato exercitu Gothorum, armatus occurrit. Sed quia praefatus rex, neglecta religione divina, vitiorum se dominio mancipaverat, protinus in fugam versus et omnis exercitus fere ad internecionem usque gladio deletus est. Saraceni deinceps longe lateque vagantes, innumeras, horridasque caedes perpetrarunt. Qui quantas caedes quantasque strages nostrorum dederint, testantur eversa castra, et antiquarum urbium diruta moenia. Ea tempestate omnis Hispania [Col. 0040B] luxit monasteria in se eversa, episcopia destructa, libros sacrae legis igne combustos, thesauros ecclesiarum direptos, omnes incolas ferro, flamma, fame consumptos. Tandem pietas illa, quae non est solita eos, quos corripit, ad internecionem usque delere, sed, flagellando, misericorditer corrigere, animos Pelagii cujusdam, qui regia traduce exstitit oriundus, corroboravit, et contra Saracenos loco, qui dicitur Cova Sanctae Mariae, rebellando, eis bellum indixit. Qualiter autem in conflictu illo divina manus pro nostris pugnaverit, ex hoc poterit adverti, quod armorum spicula, a Saracenis missa, in eos ipsos vis divina retorsit; et rupes quaedam, Dei nutu praescissa, corruit, et ex Saracenis non minimam multitudinem opprimendo exstinxit: quod si quis ad plenum [Col. 0040C] voluerit noscere, lugubrem historiam temporum illorum studeat legere.«

41 »Lectio II.---Illo ex tempore rursum gloria, et regnum Gothicae gentis sensim atque paulatim coepit, veluti virgultum ex rediviva radice, pullulare, et industria regum, qui, regali stemmate progeniti, apicem regni nobiliter gubernabant, singulis momentis succrescere. Fuere namque armis, et viribus famosi, consilio clari, misericordia, atque justitia praecipui, religioni dediti, quique antiqua episcopia innovarunt, basilicas fundarunt, et thesauris ditarunt, auro, et gemmis, librisque ornarunt, ac pro viribus Christiani nominis gloriam dilatarunt. Ex quorum illustri prosapia emersit vir clarissimus Fredinandus Sancii regis filius, qui, ut sceptra regni [Col. 0040D] possedit, non est nostra intentio evolvere, quantam et quam crebram perniciem Saracenis intulerit. Hic inter reliqua pietatis opera, quae religiose gessit, petiit a Benabeth, Hispalensis urbis rege, quatenus sibi corpus beatissimae virginis Justae, quod in eadem urbe quiescit, concederet, ut eum ad urbem Legionem transferret. Petitionibus cujus, ut voluit, assensum praebuit, et ei se daturum repromisit. Qua sponsione accepta, convocavit rex Fredinandus venerabilem Alvitum Legionensis urbis episcopum, et reverendum virum Ordonium Astoricensem episcopum, simulque Munionem comitem cum manu militum; et eos ad deferendum supradictae virginis corpus Hispalim misit. Qui venientes causam suae legationis [Col. 0041A] regi Benabeth patefecerunt. Quibus ille ait: Scio plane, me domino vestro quod dicitis promisisse; sed nec ego, nec aliquis ex meis vobis corpus quod quaeritis ostendet. Vos ipsi quaerite, et inventum tollite, et abite.«

Lectio III.---»Quo responso accepto, venerabilis episcopus Alvitus secreto socios tali voce affatur: Ut cernitis, o socii, nostri itineris laborem nisi divina miseratio relevaverit, frustrati recedemus. Necesse ergo est, dilectissimi, ut a Deo opem quaeramus, et hoc triduo jejuniis et orationibus insistamus, quatenus divina majestas occultum nobis sancti corporis thesaurum revelare dignetur. Placuit cunctis exhortatio praesulis; et triduum illud jejuniis et orationibus exegerunt. Jamque die tertia, emenso olympo, [Col. 0041B] sol occubuerat, et quarta nox supervenerat, cum venerabilis praesul Alvitus pervigil orationi insistebat. Interea, dum sollula sedens, secum nescio quid de psalmis ruminaret, somno opprimitur, apparuitque ei quidam vir, veneranda canitie comptus, pontificali infula amictus, talique cum voce 42 alloquitur: Novi quidem te cum sociis tuis ad hoc venisse, ut corpus beatissimae virginis Justae hinc transferentes deferatis: et licet non sit divinae voluntatis ut haec civitas abscessu hujus desoletur virginis, tamen non vacuos divina bonitas vos remittet; corpus namque meum vobis est donatum; quod tollentes auferte, et securi ad propria remeate. Quem cum reverendus vir Alvitus interrogaret quis esset, qui talia sibi monita injungeret, ait: Ego sum Hispaniarum doctor, hujusce urbis antistes Isidorus. Quo dicto, [Col. 0041C] ex oculis cernentis evanuit.«

Lectio IV.---»Praesul vero evigilans visioni coepit congratulari, et Deum attentius exorare, efflagitans, ut, si ex Deo esset haec visio, iterum, et tertio plenius innotesceret; sin autem, discederet. Taliter orans, rursum obdormivit. Et ecce idem ipse vir apparens non dissimilia, quam prius, verba peroravit, rursumque evanuit. Expergefactus iterum pontifex, alacrius trinam visionis admonitionem a Domino implorabat. Qui, dum obnixius Deum oraret, tertio somno corripitur. Virque supra dictus, veluti semel, atque secundo, ei apparuit, et quae antea dixerat, tertio replicavit; et virga pastorali, quam manu tenebat, terrae solum percutiens tertio, locum, in quo corpus sanctum delitescebat, ostendit, dicens: Hic, [Col. 0041D] hic, hic meum invenies corpus. Et ne putes te phantastica visione deludi, hoc erit tibi signum veri: Mox, ut meum corpus super terram eduxeris, molestia corporis corripieris, quam finis vitae statim subsequetur; sicque exutus hoc mortali corpore, ad nos venies. Quo dicto, visio ablata est. Evigilat praesul, certus de tanta visione, et laetus de sua vocatione; factoque mane, ad socios dixit: Oportet nos, dilectissimi, divinam omnipotentiam submissis vultibus adorare, qui nos sua gratia praecedere est dignatus, et mercedem nostri itineris frustrari non est passus; divino enim nutu prohibemur membra beatae ac Deo dicatae virginis Justae hinc abstrahere; sed non minora deferemus pignora, dum corpus beatissimi [Col. 0042A] Isidori, qui hac in urbe sacerdotii potitus est infula, et Hispaniam suo opere decoravit, et verbo, sumus delaturi. Haec ait, et ordinem visionis eis seriatim patefecit.«

Lectio V.---»Quod audientes, Deo gratias referunt; et regem Saracenorum simul adeunt, cunctaque ei ordinatim pandunt. Quibus auditis, licet infidelis, virtutem tamen Dei perpendens, expavit, eisque 43 respondit: Et, si Isidorum vobis tribuo, cum quo hic ego remaneo? Sed quia viros tantae auctoritatis fas sibi non erat spernere, dat licentiam membra confessoris inquirere. Mira loquar; ab his tamen qui interfuere me reminiscor audisse; sepulcrum videlicet corporis beati, dum quaereretur, vestigium virgae, cum qua beatus confessor trina percussione [Col. 0042B] locum monumenti monstraverat, in ipso terrae solo inventum est. Quo detecto, tanta odoris fragrantia emanavit, ut capillos capitis et barbae omnium qui aderant veluti nebula et balsami rore perfunderet.«

Lectio VI.---»Corpus autem beatum ligneo vasculo, ex junipero facto, erat obtectum: statim vero ut reseratum est, reverendum virum Alvitum episcopum aegritudo corripuit, et septima die, accepta poenitentia, juxta edictum visionis angelis, ut credimus, spiritum tradidit. Asturicensis autem episcopus Ordonius, et omnis exercitus, accepta gleba beati Isidori, et corpore praesulis Legionensis Alviti, ad regem Ferdinandum festinabant repedare. Dum vero corpus beatissimi Isidori in lignum gestatorium poneretur, [Col. 0042C] rex Saracenorum supradictus, Benabeth, cortinam holosericam, miro opere contextam, supra corpus ejus jactavit, et magna ex intimo pectore trahens suspiria, dixit: Ecce recedis ab hinc, Isidore, vir venerande; ipse tamen nosti, tua qualiter, et mea res est: unde mei memorem te semper deprecor esse. Haec ab illis qui audiere me recolo audivisse.«

Lectio VII.---»Quibus ita peractis, ad propria cum summa laetitia sunt regressi. In adventu quorum rex gloriosissimus Ferdinandus magnum exhibuit apparatum: et, licet contristaretur de obitu Legionensis praesulis Alviti, quem mira semper veneratus fuerat dilectione, tamen occursui gloriosissimi confessoris Isidori ambitiosam praebuit pompam; corpusque ejus beatum in basilicam B. Joannis Baptistae, quam idem [Col. 0042D] rex noviter fabricaverat, deposuit: aggregatisque universis regni sui nobilibus viris atque episcopis, eam in honore confessoris consecrari fecit; hodie que X Kalendarum januarii dies dedicationis ecclesiae, et translationis beati antistitis festive annuatim celebratur. Tanta autem devotione in festivitate illa rex clarissimus cum omni domo sua ob reverentiam beati confessoris humilitati deditus fuisse perhibetur, ut, cum ventum fuisset ad convivium, religiosis quibusque viris delicatos cibos, deposito regni supercilio, 44 contentus vice famulorum manibus propriis apponeret. Regina quoque cum filiis et filiabus suis reliquae multitudini more servulorum omne obsequium humiliter dependeret.«

[Col. 0043A] Lectio VIII.---»In eo autem loco, quo sancti corporis reliquiae a fideli plebe venerantur, tanta et talia miracula Dominus noster Jesus Christus ad honorem et gloriam sui nominis est dignatus ostendere, caecis lumina restituendo, surdis auditum reformando, immundos spiritus ex obsessis corporibus eliminando, claudis gressum redintegrando, ut, si aliquis peritus litteris ea traderet, non minima librorum volumina conficeret; sed partim imperitia, partim negligentia silentio sunt obtecta. Quod si indubia fides petentum exigat, non dissimilia Dominus noster Jesus Christus per confessorem suum usque hodie dignatur operari. Reliquiae vero beati confessoris ab Hispalensi urbe translatae, atque Legionem sunt delatae anno ab incarnatione Domini nostri Jesu Christi [Col. 0043B] I. LX. III. (1063), Indictione I, concurrente III.«

Lectio IX.---»Ad laudem quoque pontificis almi videtur pertinere illud, quod, cum Hispalensis civitas propter aequoris calidum vaporem nunquam sit solita uredinem glaciei perpeti, eo tamen anno, quo exinde beata membra sunt abstracta, adeo urente glacie est exusta, quod neque in vinetis, neque in olivetis, seu ficetis aliquid fructus remanserit. Dicat quisque, prout sentit. Ego autem assero, ipsa quoque elementa discessum sancti corporis sensisse; sentiendo doluisse; incolasque urbis, tanto patrono destitutos, privatione fructuum Dei nutu percussisse. His vero et hujusmodi operibus electos suos in conspectu mortalium glorificat, qui in praesentia Dei Patris, et sanctorum angelorum sua illos visione remunerat [Col. 0043C] Jesus Christus, qui cum eodem Patre et Spiritu sancto unus Deus vivit, et regnat per nunquam finienda saecula. Amen.«

2. Nonnulla verba ad rectam scribendi rationem revocavi, ut urbem ceperunt pro coeperunt, internecionem pro internicionem, idem pro hisdem, etc. Similia in sequioris aevi monumentis passim reperiuntur, sive librariorum vitio, sive auctorum etiam abusu invecta. Pro religione dediti substitui, lect. 2, religioni dediti: nam i in e facile in mss. commutatur. Mendum puto, quod, lect. 3, Florezius edidit a socii pro o socii. Praestaret etiam legere talique eum voce pro talique cum voce. Non casu videtur factum, quod, lect. 6, duo 45 versus hexametri simul conjunguntur: Ipse tamen nosti, tua qualiter, et mea res est.---Unde [Col. 0043D] mei memorem te semper deprecor esse. Ac fortasse auctor alium praemittere voluit his verbis: Ecce recedis abhinc, Isidore, vir venerande: verba etiam, quae praecedunt, disjecti membra poetae videntur.

3. In Addendis ad diem 4 Aprilis Bollandiani, pag. 901, haec eadem Acta, quae genuina neque interpolata dicunt, ediderunt ex Ms. D. Joannis Lucae Cortes Hispal., sed omissis primis verbis, Hujus beatum corpus, etc., et initio ducto, Anno igitur septuagesimo quinto. Codicem ms. dicunt antiquum annorum plusquam quingentorum, aut sexcentorum, litteris jam pene fugientibus, hoc titulo: Acta translationis corporis beati Isidori Spalensis episcopi. Eorum notae hae sunt:

[Col. 0044A] 4. »Anno igitur. Videtur adfuisse prologus aliquis, qui hic desideratur. Lect. 2. Illo ex tempore. Interponitur hic in ms. quia et; quae ab aliqua parenthesi inter describendum praetermissa videntur residua: hic vero jam turbabant sensum, ideoque omissa sunt. Lect. 7. B. Joannis Baptistae, quam. Sandoval., pag. 10, in margine notat, in ista ecclesia asservari maxillam S. Joannis Baptistae: et quia inventio capitis a Baronio notatur ab anno 1025, divinando asserit, Alphonso V donatam a comite Aquitaniae Guilielmo.

5. »Lect. ead. 7. Annuatim celebratur. Hinc discas, hanc historiam scriptam esse pro lectionibus octo ad Matutinum recitandis. Sed quomodo X Kalend. Januarii notatur, quandoquidem festum agatur XII kalendas? [Col. 0044B] Error est, sed haud dubie antiquus, quem Actorum prolixiorum auctor transcripsit. Errorem tamen non tantum probat hodiernus usus, sed antiquissimae et illius plane saeculi inscriptiones, litteris Gothicis legendae, supra pilas duas, quibus parvi quidam fornices sustinentur, lumen praebentes intrantibus a claustro ad capellam: quas inscriptiones recitat Sandoval. p. 16, et hic referre placet, ut totam praesentem historiam illustrent. Prima est: Hanc, quam cernis, aulam, etc. (Vide infra cap. 28). Altera: Deinde in aera MCIII, sexto Idus Maii, adduxerunt ibi de urbe Abila corpus S. Vincentii, frater S. Sabinae, Christetisque. Ipsius anno praefatus rex, revertens de hoste ab urbe Valentia, hinc ibi die sabbato, obiit die tertia feria, sexto Kalendas Januarii, [Col. 0044C] aera MCIII. Sanccia Regina Deo dedicata peregit. Eodem referri potest Ferdinandi regis epitaphium, 46 hujusmodi litteris similiter Gothicis tumbae ejus insculptum, a Sandovalio consequenter ad priores inscriptiones sic relatum: Hic est tumulatus Ferdinandus Magnus, rex totius Hispaniae, filius Sanctii regis Pyrinaeorum, et Tolosae. Iste transtulit corpora sanctorum in Legione, B. Isidori archiepiscopi ab Hispali, Vincentii martyris ab Avila, et fecit ecclesiam hanc lapideam, quae olim fuerat lutea. Hic praeliando fecit sibi tributarios omnes Saracenos Hispaniae, cepit Colimbriam, Lameo, Vaseo, et alias. Iste vi cepit regna Garciae, et Veremudi. Obiit VI Kalendas Januarii, aera MCIII.

6. »Ad lect. 8. Christi millesimo, etc. Annos suos [Col. 0044D] Hispani in publicis privatisque actis usitata sibi aera numerabant: qui mos vix demum anno 1383 a Joanne I Castellae rege sublatus est, teste Loaisa. Quomodo ergo hic numerantur anni ab incarnatione Domini? Hinc colligimus auctorem non fuisse Hispanum, sed verosimiliter Gallum ex Cluniacensibus monachum: his enim inter alia reformationis per ipsos inductae puncta etiam curae fuisse videtur, ut modum numerandorum annorum Christi, jam alibi passim usurpatum, etiam apud Hispanos commendarent et propagarent.«

7. Suspicantur Bollandiani, auctorem hujus translationis fuisse Hebrelmum monachum Cluniacensem, qui eodem tempore consimilem translationem S. [Col. 0045A] Indaletii e regno Granatensi in Aragoniam conscripsit, editam inter Acta Bollandiana ad diem 30 Aprilis. De quo paulo post dicam. Mirari tamen subit, quo pacto in tam antiquis monumentis, quae quidem palam in Ecclesia recitabantur, annus incarnationis dominicae pro aera Hispanica intrusus fuerit.

8. Florezius, qui haec eadem Acta tom. IX Hisp. Sacr. protulit, tom. XXVII, p. 135, de historia translationis S. Isidori agit, quam Lucae Tudensi adjudicandam censet, repugnante Risco continuatore, tom. XXXIV, pag. 198, quia ea historia libro miraculorum S. Isidori, a Luca Tudensi certe conscripto, contraria in nonnullis est: adeoque posterior Luca Tudensi, neque ita fide digna ipsi videtur. Distinguere [Col. 0045B] autem oportet historiam translationis, sive Acta uberiora, quae Bollandiani ad diem 4 Aprilis ediderunt, ab Actis brevioribus magisque sinceris quae iidem Bollandiani in appendice ad diem 4 Aprilis, et deinde Florezius tom. IX, append. 7, divulgarunt. Florezius e ms. Codice Gothico, in quo narratio quoque Redempti de obitu Isidori, diverso quamvis charactere, erat, Acta 47 correxit, et prologo brevi auxit, quem in suo exemplari desiderari Bollandiani adverterant.

9. Haec quoque Acta in editione nova Matritensi tom. II inter appendices, p. 61, ex alio exemplari ms. inserta sunt, in novem lectiones pro usu officii ecclesiastici distributa. Sed quamvis editor in ima pagina moneat eas lectiones ad litteram desumptas [Col. 0045C] esse ex Actis translationis S. Isidori a Florezio editis, tamen non levis est multis in locis inter utrumque exemplar varietas, ut necessarium quoque sit ea hic repraesentare.

10. Sed prius observandum est, in exemplari etiam Florezii initium Actorum mutilum videri: Hujus beatum corpus, etc. Etsi enim narratio Redempti praecedit, tamen Acta alio charactere scripta sunt, et auctoris longe posterioris esse debent. Equidem censeo Acta ipsa, quae Florezius exhibet, ex lectionibus officii ecclesiastici in die translationis esse desumpta: quare cum jam in officio mentio Isidori praecesserit, non absurde initium lectionum sumitur, sive cum Florezio: Hujus beatum corpus, sive cum Bollandianis, et editione nova Matritensi: [Col. 0045D] Anno igitur, etc. Conformata autem fuisse haec Acta in morem lectionum ecclesiastici officii, clare demonstrat, quod numero, sive lectione 7 legitur: Hodieque X Kalendarum Januarii dies dedicationis ecclesiae, et translationis beati antistitis festive annuatim celebratur: quae verba desunt in exemplari editionis novae Matritensis, in quo alioquin novem lectiones nominantur et distinguuntur, ut mox patebit. Bollandiani in octo tantum lectiones Acta dividunt.

11. De auctore Actorum id tantum liquet quod ipse narrat lect. 5, Mira loquar: ab his tamen qui interfuere (Hispali, dum quaereretur corpus Isidori) me reminiscor audisse. Et lect. 6, post relata verba [Col. 0046A] regis Hispalensis Saracenorum, cum corpus Isidori tradidit: Haec ab illis qui audiere me recolo audivisse. Auctor ergo synchronus censendus est. Sed itane ea Acta sincera existimabimus, ut nihil omnino aliunde intrusum fuerit? Certe cum ad usum lectionum, ut dixi, accommodata fuerint, non mirum videri debet, si aliqua aut praeterita fuerint, aut adjecta. Et Bollandiani quidem nonnihil praeteritum innuunt: sed ab interpolationis fermento pura Acta declarant. Crediderim tamen, posteriori aetate adjecta, quae de miraculis, lectione 8, dicuntur, silentio obtectis partim imperitia, partim negligentia. 43 Et quae sequuntur: Quod si indubia fides petentum exigat, non dissimilia Dominus noster Jesus Christus per confesso rem suum usque hodie dignatur operari.

[Col. 0046B] 12. Nam praeterquam quod sequioris aevi ea fuit consuetudo, ut genuina monumenta interpolarentur, in officiis ecclesiasticis satis frequentes erant ejusmodi mutationes, praesertim cum nullus certus auctor lectionum indicaretur. Neque alia de causa lectiones editionis novae Matritensis a Florezii Actis in multis, ut jam monui, discrepant. Mendum fortasse in illis est, quod annus consecrationis ecclesiae, lect. 9, designatur 1081, Kal. Januarii. Acta Florezii et Bollandianorum translationis et consecrationis annum exprimunt 1063, indictione I, concurrente III, X Kal. Januar. Hinc Florezius, et Bollandiani arguunt auctorem Actorum fuisse monachum aliquem Cluniacensem, quod aeram non expresserit. Fortasse id etiam ad interpolationes pertinet. In [Col. 0046C] Ms. Gothico bibliothecae regiae Matritensis margini ascripta erat aera MCI, qui est annus 1063. In veteri inscriptione, quam cap. 28 afferam, haec eadem aera notatur, et dies 12 Kal. Januarii; quem diem praeferendum Florezius probat, quia in Kalendario perpetuo, edito 1578, designatur dies 21 Decembris pro templi dedicatione, et corporis Isidori translatione; quamvis ecclesia Legionensis, ut observat Tamayus in Martyrologio, diem 20 elegerit ad concursum festi S. Thomae apostoli evitandum. Addit Florezius, anno 1063 diem 21 Decembris incidisse in diem Dominicam; qua die, ex canonum praescripto, ecclesiae consecrari debebant. Propterea corrigendum ait in Actis concurrente II pro concurrente III, et initio post annos CCCCXXVII pro CCCCLXVIII.

[Col. 0046D] 13. Varietates autem exemplaris Bollandianorum a suo has Florezius observavit. Lect. 1, Qualiter enim in. Lect. 2, Gloria regnum.---auro, gemmis.---ornarunt, pro viribus.---prosapia exstitit vir.---sceptrum regni.---ut eam ad urbem---neque aliquis. Lect. 3, Itineris, et laborum.---miseratio revelaverit.---oratio praesulis. Lect. 4, Enixe orare.---idem vir.---hic invenies.---subsequetur. Quo dicto.---Oportet dilectissimi. Lect. 5, Cum quo ego.---Mira loquar.---interfuere reminiscor audire.---Lect. 6, Praesulis Alviti.---ex intimo corpore.---Lect. 8, fides petentium. In fine: finienda saeculorum saecula.

14. De nomine regis Hispalensis Saracenorum, qui S. Isidori corpus concessit, nonnulla est in [Col. 0047A] exemplaribus dissensio. In lectionibus 49 breviariorum quorumdam vocatur Enetus. in Actis Bollandianorum, Florezii, et aliis uberioribus apud ipsos Bollandianos Benabeth: in Actis novae editionis Matritensis Benabet, et Benadab. Ex historia Arabum Roderici Toletani cap. 48, colligitur, translationem peractam regnante Hispali Habeth. Jam Acta quae dixi novae editionis Matritensis, mendis quibusdam emendatis, haec sunt:

15. Lectio I.---»Anno igitur septuagesimo quinto post transitum gloriosissimi praesulis Isidori, omnis gens Gothorum occulto Dei judicio gentili gladio ferienda est tradita. Transmarini namque Saraceni mare illud quod Hispalensi urbi alludit transfretantes, primo eamdem ceperunt. Deinde Baeticam et Lusitaniam [Col. 0047B] provinciam occupaverunt. Quibus Rudericus rex, aggregato exercitu Gothorum, armatus occurrit. Sed quia praefatus rex, neglecta religione divina, vitiorum se dominio mancipaverat, protinus in fugam versus, et omnis exercitus fere ad internecionem usque gladio deletus est. Saraceni deinceps longe lateque vagantes innumeras horridasque caedes perpetrarunt. Qui quantas caedes quantasque strages nostrorum dederint, testantur eversa castra, et antiquarum urbium diruta moenia.«

16. Lectio II.--- »Ea tempestate omnis Hispania luxit monasteria in se eversa, episcopia destructa, libros sacrae legis combustos, thesauros ecclesiarum direptos, omnes incolas ferro, flamma, fame consumptos. Tandem pietas illa, quae non est solita eos [Col. 0047C] quos corripit ad internecionem usque delere, sed flagellando misericorditer corrigere, animos Pelagii cujusdam, qui regia traduce exstitit oriundus, corroboravit, et contra Saracenos loco qui dicitur Cova Sanctae Mariae, rebellando, eis bellum indixit. Qualiter autem in conflictu illo divina manus pro nostris pugnaverit, hoc potest adverti, quod armorum spicula a Saracenis missa in eos ipsos vis divina retorserit. Quare rupes quaedam Dei nutu praecisa corruit, et ex Saracenis non minimam multitudinem opprimendo exstinxit. Quod si quis ad plenius voluerit noscere, lugubrem historiam temporum illorum studeat legere.«

17. Lectio III.---»Illo ex tempore rursus gloria, et regnum Gothicae gentis sensim, atque paulatim coepit veluti virgultum ex rediviva radice pullulare, [Col. 0047D] et industria regum, qui regali stemmate progeniti apicem regni nobiliter gubernabant, singulis momentis succrescere. 50 Fuere namque armis, et viribus famosi, consilio clari, misericordia atque justitia praecipui, religioni dediti. Qui etiam episcopia innovarunt, basilicas fundaverunt, et thesauris ditarunt, auro, et gemmis, librisque ornarunt, ac pro viribus Christiani nominis gloriam dilataverunt. Ex quorum illustri prosapia emersit vir clarissimus Ferdinandus Sancii regis filius: qui, ut sceptra regni possedit, non est nostra intentio evolvere, sed quanta [Forte quantam], et quam crebram perniciem Saracenis intulerit. Hic inter reliqua pietatis opera, quae [Col. 0048A] religiose gessit, petiit a Benadab Hispalensis urbis rege, quatenus sibi corpus beatissimae Justae virginis, quod in eadem urbe quiescit, concederet, ut eam ad Legionensem urbem transferret. Petitionibus cujus, ut voluit, assensum praebuit, et ei se daturum repromisit.«

18. Lectio IV.---»Qua sponsione accepta, convocavit rex Ferdinandus venerabilem Albitum Legionensis urbis episcopum, et reverendum virum Ordonium Asturicensem episcopum, simulque Munionem comitem cum manu militum, et eos ad deferendum supradictae virginis corpus Hispalim misit. Qui venientes, causam suae legationis regi Benadab patefecerunt. Quibus ille ait: Scio plane me domino vestro, quod dicitis, promisisse: sed nec ego, neque [Col. 0048B] aliquis ex nostris tale corpus quod quaeritis ostendit. Vos ipsi quaerite, et inventum tollite, abiteque. Caeterum, delitescendo, an vere barbarus nostrae legationi ista dixerit, parum comperimus. Sed plerumque humanae voluntates, ut sunt vehementes, ita et mobiles. Quod audiens egregius Albitus episcopus, socios secreto affatur, sic dicens: Ut cernimus, fratres, nisi divina miseratio labori nostri itineris subveniat, frustrati recedemus. Necessarium itaque videtur, ut a Deo, cui nihil impossibile est, opem quaerentes, hoc triduo jejuniis et orationibus insistamus, quatenus divina majestas occultum nobis sancti corporis thesaurum revelare dignetur. Placuit cunctis exhortatio praesulis, ut triduanum illud precibus perageretur. Jam die tertia emenso olympo sol occubuerat, [Col. 0048C] cum justa superveniente nocte, venerabilis praesul Albitus pervigil orationi insistebat.«

19. Lectio V.---»Interea dum sella residens fessa membra paulisper sustentaret, atque secum, nescio, quid de psalmis recitans prae nimio vigiliarum labore somno opprimeretur, apparuit ei quidam vir veneranda 51 canitie comptus, pontificali infula amictus, eumque tali voce alloquens, ait: Scio quidem, te cum sociis tuis ad hoc venisse, ut corpus beatissimae virginis Justae hinc transferentes vobiscum ducatis. Sed quoniam non est divinae voluntatis, ut haec civitas abscessu hujus virginis desoletur, immensa Dei pietas vos remittere vacuos non patiens, corpus meum donatum est vobis, quod tollentes ad propria remeate. Quem, cum reverendus vir interrogaret, [Col. 0048D] quis esset, qui talia sibi injungeret, ait: Ego sum Hispaniarum doctor, hujusque urbis antistes Isidorus. Quare haec dicens, ab oculis cernentis evanuit.«

20. Lectio VI.---»Vigilans autem praesul coepit visioni congratulari, ac Dominum attentius exorare« deprecans, ut si ex Deo esset haec visio, iterum, ac tertio plenius innotesceret. Taliter orans rursus obdormivit, et ecce idem vir in eodem habitu non dissimilia, quam prius verba perorans, rursum evanuit. Expergefactus iterum pontifex alacrius etiam visionis admonitionem a Domino implorabat. Qui, dum enixius Deum exoraret, tertio somno corripitur. Tunc vir supradictus veluti semel et secundo ei [Col. 0049A] apparens, quae ante dixerat, tertio replicavit, atque virga quam manu tenebat terrae solum ter percutiens, locum in quo sanctus thesaurus latitabat, ostendit, dicens: Hic, hic, hic meum invenies corpus. Quare ne, putes te phantasmate deludi, hoc erit tibi signum mei veridici sermonis, quod mox ut meum corpus super terram eductum fuerit, molestia corporis corripieris, quam finis vitae subsequens (sic) exutus hoc mortali copore ad nos cum corona justitiae pervenies. Qui postquam loquendi finem fecit, visio ablata est.«

21. Lectio VII.---»Surgens ergo praesul a somno, certus de tanta visione, sed laetior de sua vocatione, facto jam mane, sic socios hortatur, dicens: Oportet nos, dilectissimi, omnipotentiam sumni Patris divinam pronis mentibus adorare; qui nos sua gratia [Col. 0049B] praecedere est dignatus, et mercedem nostri itineris frustrari non est passus. Divino etenim nutu prohibemur membra beatae ac Deo dicatae virginis Justae hinc abstrahere, sed non minora deferemus dona, dum corpus beatissimi Isidori, qui in hac urbe sacerdotii potitus est infula, et totam Hispaniam opere suo decoravit et verbo, delaturi sumus. Quare haec dicens, ordinem visionis ejus seriatim patefecit. Quod audientes, immensas Deo gratias referendo, regem Saracenorum 52 simul adeunt, eique universa ordine pandunt. Expavit barbarus, et licet infidelis, virtutem tamen Domini admirans, dixit eis: Quare si Isidorum vobis tribuo, cum quo hic remanebo? Caeterum tantae auctoritatis viros spernere non audens, dat licentiam confessoris membra inquirere. Stupenda [Col. 0049C] loquuntur, ab iis tamen, qui interfuere, prolata; siquidem sepulcrum beati corporis dum quaereretur, vestigium virgae, cum qua sanctus confessor trina percussione locum monumenti monstraverat, in ipso terrae solo inventum est. Quo detecto, tanta odoris fragrantia emanavit, ut capillos capitis et barbae omnium qui aderant veluti nebula nectareoque balsami rore perfunderet. Corpus autem beatum ligneo vasculo ex junipero facto, erat obtectum: statimque, ut reseratum est, venerabilem virum Albitum episcopum aegritudo corripit, ac septimo die, accepta poenitentia, angelicis manibus, ut vera fides credit, spiritum tradidit.«

22. Lectio VIII.---»Ordonius autem Astoricensis episcopus, et omnis exercitus, accepta gleba beati [Col. 0049D] Isidori, et corpore Legionensis praesulis, jam ad regem Ferdinandum remeare festinabant. Quare ecce rex Saracenorum supradictus Benabet coronam miro opere contextam super sarcophagum beati confessoris jactavit, atque ex imo pectore magna emittens suspiria, dixit: En abhinc Isidore vir venerande recedis; ipse tamen nosti, tua qualiter, et mea res est. Haec ab illis sunt nota, qui praesentialiter se audisse testati sunt. Legati vero cum tanto dono coelitus misso iter arripientes, ad propria sunt reversi. In reditu quorum gloriossimus rex Ferdinandus magnum exhibuit apparatum. Qui licet de obitu Legionensis episcopi contristaretur, tamen in adventu beatissimi confessoris Isidori ambitiosam [Col. 0050A] exhibuit pompam. Cujus sanctum corpus in basilica beati Joannis Baptistae, quam idem serenissimus rex, ut paulo (ante) memini, Legione noviter fabricaverat, reposuit. Albitus autem venerandus antistes in ecclesia beatae Mariae, cui praefuerat, Deo annuente, habet sepulcrum.«

23. Lectio IX.---»Igitur post annos 400 obitus sui ab Hispalensium civitate translatum est corpus beatissimi Isidori confessoris Christi, atque in urbe Legionensi cum digno honore conditum est; aggregatis etenim totius regni sui nobilibus episcopis, et abbatibus praefatam ecclesiam rex in honore beati confessoris consecrari fecit 53 anno dominicae Incarnationis millesimo octogesimo primo Kalendis Januarii. Caeterum cum tanta devotione in festivitate [Col. 0050B] illa rex gloriosissimus ob reverentiam sancti antistitis humilitati deditus fuisse perhibetur, ut cum ad convivium ventum fuerat, religiosis quibusque viris delicatos cibos, deposito regali supercilio viae (vice) famulorum propriis manibus apponeret. Regina quoque Sancia, cum filiis et filiabus suis, reliquae multitudini omne obsequium humiliter exhibet. In eo autem loco, quo beati corporis reliquiae a fideli populo venerantur, tanta et talia miracula Dominus noster ad honorem, et gloriam nominis sui dignatus est ostendere, quod si aliquis peritus ea membranis traderet, non minima librorum volumina conficeret.«

24. Editor Matritensis, lect. 4, in fin., legebat emesso olympo, et conjiciebat e medio olympo. Restitui [Col. 0050C] emenso olympo. Plures alios orthographiae errores correxi, quos indicare nihil refert. Undenam vero haec translationis Acta originem trahant, ex capite sequenti patebit.



CAPUT IX. De translatione corporis S. Isidori narratio excerpta ex Chronico monachi anonymi Silensis.

1. »Caeterum Fernandus rex, ordinatis per confinia rebus, cum primum opportunitas temporis advenit, congregato rursus exercitu, in Baeticam et Lusitaniam provincias hostiliter profectus est; depopulatisque barbarorum agris, ac plerisque villis incensis, eidem Abenhabet Hispalensis rex cum magnis muneribus occurrit, eumque per amicitiam, perque decus regni obsecrat, ne ipsum [Forte ne ipse] [Col. 0050D] regnum suum persequi velit. Fernandus vero rex more humanas [more humano] miseratus angustias, dum precibus grandaevi barbari flectitur, omnes idoneos viros ex Hibernis accersiri jubet, quorum consilio disponat quem finem supplicationibus regis Maurorum ponat. At, ubi consilium erat, ex consilii decreto et munera recipit, et corpus martyris beatae Justae, quae olim Hispali cum corona martyrii perrexit ad Christum, quatenus eam ad Legionensem urbem transferat, reddi sibi imperat; imperialibus cujus jussis illico barbarus assensum 54 praebens, et se daturum beatissimae virginis corpus spopondit.

2. »Qua sponsione accepta, postquam de expeditione illa ventum fuerat, Legione rex Fernandus convocat ad se Alvitum, hujuscemodi regiae urbis [Col. 0051A] venerabilem episcopum, et Ordonium, Astoricensem reverendum antistitem, simulque Munionem comitem, et eos cum manu militum ad deferendum praefatae virginis corpus Hispalim mittit. Qui venientes mandata regis Abenhabet referunt. Quibus ille: Novi, inquit, me domino vestro promisisse, quod quaeritis. Sed nec ego, nec aliquis meorum vobis corpus quod desideratis ostendere poterit. Vos ipsi quaerite, et inventum tollite, abeuntes cum pace. Caeterum, delitescendo, an vere barbarus nostrae legationi ista dixerit, parum comperimus. Sed plerumque humanae voluntates, ut sunt vehementes, ita et mobiles. Quod audiens egregius Alvitus episcopus, socios suos (alloquitur) sic dicens: Ut cernimus, fratres, nisi divina miseratio labori nostri itineris subvenerit, frustrati [Col. 0051B] recedemus. Necessarium itaque videtur, dilectissimi, ut a Deo, cui nihil impossibile est, opem quaerentes, triduo jejuniis et orationibus insistamus, quatenus divina majestas occultum nobis sancti corporis thesaurum revelare dignetur.

3. »Placuit cunctis exhortatio praesulis, ut triduum illud precibus peragerent. Jamque die tertia, emenso olympo, sol occubuerat, cum, quarta perveniente nocte, venerabilis praesul Alvitus pervigil orationi insistebat. Interea, dum sella residens, fessa membra paulisper sustentaret, atque secum nescio quid de psalmis recitans, prae nimio vigiliarum labore somno opprimeretur, apparuit ei quidam vir, veneranda canitie comptus, pontificali infula amictus, eumque tali voce alloquens, ait: Scio quidem te [Col. 0051C] cum sociis tuis ad hoc venisse, ut corpus beatissimae virginis Justae, hinc transferentes, vobiscum ducatis. Sed quoniam non est divinae voluntatis ut haec civitas abscessu hujus virginis desoletur, immensa Dei pietas vos remittere vacuos non patiens (sic), corpus meum donatum est vobis, quod tollentes, ad propria remeate. Quem cum reverendus vir interrogaret quis esset, qui talia sibi injungeret, ait: Ego sum Hispaniarum doctor, hujuscemodi urbis antistes Isidorus. Haec dicens, ab oculis cernentis evanuit.

55 4. »Evigilans autem praesul, coepit visioni congratulari, ac Deum attentius exorare, deprecans, ut, si ex Deo esset haec visio, iterum et tertio plenius innotesceret. Taliter orans, rursus obdormivit; [Col. 0051D] et ecce idem vir in eodem habitu non dissimilia quam prius verba perorans, rursum evanuit. Expergefactus iterum pontifex, alacrius trinam visionis admonitionem a Domino implorabat. Qui, dum obnoxius [Forte obnixius] Deum exoraret, tertio somno corripitur. Tunc vir supradictus, veluti semel et secundo, ei apparens, quae antea dixerat tertio replicavit; atque virga, quam manu tenebat, terrae solum ter percutiens, locum, in quo sanctus thesaurus latitabat, ostendit, dicens: Hic, hic, hic meum invenies corpus; et ne putes te phantasmate deludi, hoc erit tibi signum mei veridici sermonis, quod mox ut meum corpus super terram eductum fuerit, molestia corporis corripieris, quam finis vitae [Col. 0052A] subsequens (sic), exutus hoc mortali corpore, ad nos cum corona justitiae pervenies. Qui postquam loquendi finem fecit, visio ablata est.

5. »Surgens ergo praesul a somno, certus de tanta visione, sed laetior de sui vocatione, facto jam mane socios hortatur, dicens: Oportet nos, dilectissimi, omnipotentiam summi Patris divinam pronis mentibus adorare, qui nos, sua gratia praecedente, est dignatus, et mercedem nostri (itineris) frustrari non est passus. Divino etenim nutu prohibemur membra beatae, Deo dicatae, virginis Justae hinc abstrahere; sed non minora deferimus [Forte deferemus] dona, dum corpus beatissimi Isidori, qui hac in urbe sacerdotii potitus est infula, et totam Hispaniam suo opere decoravit, et verbo, delaturi sumus. Et haec [Col. 0052B] dicens, ordinem visionis eis seriatim patefecit; quod audientes, immensas Deo gratias referendo, regem Saracenorum simul adeunt, eique universa ordine pandunt. Expavit barbarus, et licet infidelis, virtutem tamen Domini admirans, dixit eis: Et, si Isidorum vobis tribuo, cum quo hic remanebo? Caeterum tantae auctoritatis viros spernere non audens, dat licentiam confessoris membra inquirere. Stupenda loquor, ab his tamen qui interfuere prolata. Siquidem sepulcrum beati corporis dum quaereretur, vestigium virgae cum qua sanctus confessor trina percussione locum monumenti monstraverat, in ipso terrae solo inventum est. Quo detecto, tanta odoris fragrantia emanavit, ut capillos capitis et barbae omnium qui aderant veluti nebula nectareoque 56 [Col. 0052C] balsami rore perfunderet. Corpus autem beatum ligneo vasculo, ex junipero facto, erat obtectum, statimque, ut reseratum est, venerabilem virum Alvitum episcopum aegritudo corripuit, ac septimo die, accepta poenitentia, angelicis manibus, ut vera fides credidit, spiritum tradidit.

6. »Ordonius autem Astoricensis episcopus, et omnis exercitus, accepta gleba beati Isidori, et corpore Legionensis praesulis, jam ad regem Fernandum repedare festinabant, cum ecce rex Saracenorum supradictus Abenhabet cortinam, miro opere contextam, super sarcophagum beati confessoris jactavit, atque ex imo pectore magna emittens suspiria, dixit: En abhinc, Isidore, vir venerande, recedis; ipse tamen nosti, tua qualiter, et mea res est. Haec [Col. 0052D] ab illis sunt nota qui praesentialiter se audisse testati sunt. Legati vero cum tanto dono coelitus misso iter arripientes, ad propria sunt reversi. In reditu quorum gloriosissimus rex Fernandus magnum exhibuit apparatum; qui, licet de obitu Legionensis episcopi contristaretur, tamen adventu beatissimi confessoris Isidori ambitiosam exhibuit pompam, cujus sanctum corpus in basilica beati Joannis Baptistae, quam idem serenissimus rex, ut paulo (ante) memini, Legione noviter fabricaverat, reposuit. Alvitus autem venerandus antistes in ecclesia beatae Mariae, cui praefuerat, Deo annuente, habet sepulcrum.

7. »Igitur post annos quatuorcentos obitus sui ab [Col. 0053A] Hispalensium civitate translatum est corpus beatissimi Isidori confessoris Christi, atque in urbe Legionensi cum digno honore conditum. Aggregatis etenim totius regni sui nobilibus, episcopis, abbatibus, praefatam ecclesiam rex in honore confessoris consecrari fecit anno dominicae incarnationis millesimo quinquagesimo (sexagesimo legendum) secundo, undecimo Kalendas Januarii. Caeterum cum tanta devotione in festivitate illa rex gloriosissimus ob reverentiam sancti antistitis humilitati deditus fuisse perhibetur, ut, cum ad convivium ventum fuerat, religiosis quibusque viris delicatos cibos, deposito regali supercilio, vice famulorum propriis manibus apponeret. Regina quoque Sancia, cum filiis et filiabus suis, reliquae multitudini more servulorum omne obsequium humiliter exhiberet.

[Col. 0053B] 8. »In eo autem loco, quo beati corporis reliquiae a fideli populo venerantur, tanta et talia miracula Dominus noster ad honorem 57 et gloriam nominis sui dignatus est ostendere, quod si aliquis peritus ea membranis traderet, non minima librorum volumina conficeret. Sed mihi, qui regum gesta tantummodo scribere proposui, non est intentio in praesenti horum [Forte in praesentiarum] evolvere quanta, et quam crebra miracula per confessoris merita in diversorum languentium corporibus, ejusdem suffragia quaerentium, a divino opifice sunt percepta. Ipsi gloria in saecula saeculorum, amen.«

9. Editum hoc Chronicon fuit a Florezio tom. XVII Hisp. sacr., qui, num. 5, Surgens post nostri supplet itineris, quod fortasse non est necessarium: [Col. 0053C] posset enim intelligi mercedem nostram. Addidi ante post paulo, n. 6. Ordonius autem. Annus consecrationis ecclesiae ab aliis dicitur 1063. Non multo post auctor scribebat, scilicet saeculo XII ineunte, ut rei gestae veritas minime in dubium vocari possit, quamvis Acta deinde quibusdam additamentis aucta fuerint. Auctor Chronici est Hispanus, imo Gallis se contrarium clare profitetur. Nihilominus annum incarnationis dominicae commemorat: quod mirum mihi accidit, nisi Chronicon hac in parte interpolatum dicamus. Caeterum Acta ex hoc Chronico esse desumpta demonstratur ex num. 6, ut paulo ante memini, quae verba in Actis quoque apparent: sed auctor Chronici ea adhibuit, quia re vera paulo ante meminerat basilicae illius quam rex fundaverat.



CAPUT X. Sermo S. Martini Legionensis in transitu S. Isidori. Notae in hunc sermonem.
[Col. 0053D]

1. »Isidorus vir egregius, natione Carthaginensis, a Patre Severiano genitus, Hispalensis Ecclesiae episcopus, Leandri episcopi exstitit germanus atque successor sanctissimus. Vir iste beatissimus a pueritia studiis litterarum traditus, Latinis, Graecis et Hebraicis litteris instructus, omni locutionis genere formatus, suavis eloquio, ingenio praestantissimus, vita quoque atque doctrina fuit clarissimus [a 1Kb] . Sic namque de virtute in virtutem proficiens refulsit [Col. 0054A] doctor eximius, ita ut secundum qualitatem sermonis omnibus videlicet Latinis, Graecis, et Hebraeis, sapientibus, ac minus intelligentibus in eruditione existeret aptus, atque incomparabili eloquentia strenuus. 58 Tantae sapientiae, et doctrinae, atque sanctitatis fuit hic vir gloriosissimus, ut recte de eo dicatur: Ecce sacerdos magnus, qui in diebus suis placuit Deo, et inventus est justus (Eccli. XLIV, 16, 17, et L, 1).

2. »Sacerdos nomen habet compositum ex Graeco et Latino: et dicitur sacerdos, quasi sacrum dans. Sicut rex vocatus est a regendo, ita sacerdos vocatur a sanctificando, et a sacrum dando (Isid. l. VII Etym., cap. 12). Ex causis quippe duabus quisque efficitur sacerdos magnus. Prima videlicet, ut bene vivat, [Col. 0054B] secunda, ut bene doceat. Quamvis bene vivat doctor ecclesiasticus; tamen, si bene non docet, non est magnus. Et quamvis bene doceat, tamen, si bene non vivit, magnus omnino non erit. Necessaria est igitur doctrina cum bona vita: nam doctrina sine bona vita doctorem arrogantem reddit; et rursus vita sine doctrina doctorem inutilem facit (Isid. lib. III Sent., c. 36). Unde Dominus in Evangelio dicit: Qui solverit unum de mandatis istis, et docuerit sic homines, minimus vocabitur in regno coelorum: qui autem fecerit, et docuerit, magnus vocabitur in regno coelorum (Matth. V, 19). In hoc loco regnum coelorum congregatio est electorum. Saepe Scriptura Ecclesiam fidelium regnum coelorum vocat, quia pro eo quod ad coelestia anhelat, jam in ea Dominus quasi in coelo regnat. Qui ergo solverit unum de mandatis [Col. 0054C] Domini nostri Jesu Christi, id est, qui illud opere non impleverit, et docuerit sic homines, ut illud impleant, minimus vocabitur in regno coelorum, scilicet in congregatione fidelium. Ac si aperte diceret: Qui mandata mea implere neglexerit, et homines ut impleant illa docuerit, minimus vocabitur, scilicet in sancta Ecclesia imperfectus erit. De hoc etiam Dominus alibi dicit: Dicunt, et non faciunt. Sequitur: Qui autem fecerit, id est, qui opere impleverit mandata mea, et docuerit homines ut impleant illa, magnus erit (Matth. XXIII, 3), scilicet idoneus in sancta Ecclesia. Operibus ergo confirmanda est sacerdotis praedicatio, ita ut, quod docet verbo, instruat exemplo.

3. »Bene etiam illud convenit ad confirmandum [Col. 0054D] hoc testimonium, quod legitur in Canticis canticorum: En lectulum Salomonis sexaginta fortes ambiunt ex fortissimis Israel; omnes tenentes gladios, et ad bella doctissimi: uniuscujusque ensis super femur suum, propter timores nocturnos (Cant. III, 7, 8). Salomon, quippe pacificus interpretatur. Quis ergo per Salomonem, nisi Christus intelligitur (Gregor. in hunc loc.), de quo scriptum est: Ipse est pax nostra, qui fecit utraque unum (Eph. II, 14) 59 Lectulus Salomonis, scilicet Christi, sancta Ecclesia est, quia dum ab mundanis sollicitudinibus recedit, dum cor ab omni terrena contagione per poenitentiam mundare non [Col. 0055A] desinit, dumque toto mentis desiderio ad coelestem patriam tendit, quasi lectulum facit, in quo Christus delectabiliter requiescit. Unde ipse amicabiliter suis discipulis dicit: Ecce ego vobiscum sum omnibus diebus usque ad consummationem saeculi (Matth. XXVIII, 20). Et iterum per prophetam dicit: Inambulabo, et ero in illis, et ipsi erunt mihi populus, et ego ero illis Deus (Levit. XXVI, 12). Sexaginta fortes qui lectulum Salomonis ambiunt praelatos Ecclesiae ostendunt, qui eam verbis atque exemplis muniunt, et ab ea hostes visibiles et invisibiles tam orationibus quam praedicationibus repellunt: Omnes, inquit, tenentes gladios, et ad bella doctissimi existunt. Quid per gladium, nisi verbum Dei figuratur, et quid per manus, quibus gladios tenent, nisi operatio designatur? Quia videlicet [Col. 0055B] dum verbum Dei opere complent, quod corde sciunt, magis ac magis semper docti inimicos Ecclesiae sapientia et fortitudine vincunt. Ad bella spiritalia doctissimi sunt, quia prius in se, deinde in sibi subjectis vitia resecare sciunt. Ad bella doctissimi existunt, quia Dei praecepta, quae verbo praedicant, opere perficiunt. Sunt ad bella prudentes atque doctissimi, quia gladio discretionis in se et in aliis subjectis sibi superflua resecant, ac delectabilia hujus mundi. De quibus bene subditur: Uniuscujusque ensis super femur suum, propter timores nocturnos. Quid per ensem, nisi rigorem conversationis, et quid per femur, nisi carnis appetitum accipimus? Praelati ergo Ecclesiae, qui jam ad virtutum perfectionem pervenerunt, semper ensem super femur suum ferunt, [Col. 0055C] quia rigore conversationis appetitum carnis assidue frangunt, ne hostis, quem in nocte hujus mundi pertimescunt, repente veniens, eos debiles ac dissolutos in Dei opere inveniat, et per voluptatis mollitiem et carnis delectationem facilius se sibique subjectos decipiat, atque ad graviora peccata perducat.

4. » [a 1Kb] Ille ergo in regno coelorum, hoc est in Ecclesia, vocatur magnus, qui ea quae praedicat verbis, bonis implet operibus. Dicatur ergo de beato Isidoro: Ecce sacerdos magnus, qui in diebus suis placuit Deo, et inventus est justus. Revera magnus, quia opera Dei quae verbis praedicavit, factis implevit. Recte utique dicitur sacerdos magnus, quem Deus suscitavit Hispaniae novissimis 60 temporibus post [Col. 0055D] tot defectus, credo, ad restaurandam antiquorum sapientiam virorum, quae prae nimia antiquitate pene jam defecerat in humanis mentibus; ne diutius ignorantia, ac rusticitate veterasceret populus Christianus. Sic namque plenus charitate et sapientia non abscondit in terra talenta sibi credita; sed in commune omnibus divisit illa, atque ut bonus negotiator Domino reportavit duplicata, dum multorum mentes praedicando sollicitavit ad coelestia desideranda. Sicut enim Gregorius doctor Petri apostoli successor exstitit, [Col. 0056A] ita beatus Isidorus Jacobo apostolo successit: quia semen aeternae vitae, quod beatissimus Jacobus seminavit, hic doctor egregius verbo praedicationis quasi unus ex quatuor paradisi fluminibus sufficienter irrigavit, atque universam Hispaniam tam exemplo boni operis quam fama sanctitatis velut splendidissima [b 1Kb] lampada illuminavit.

5. »Ezechiel propheta in visione quatuor animalium sic ait inter caetera: Et similitudo, inquit, animalium, et aspectus eorum quasi carbonum ignis ardentium, et quasi aspectus lampadarum (Ezech. I, 13). Per quatuor haec animalia multitudo sanctorum est figurata: aspectus vero eorum carbonibus ignis, atque ardentibus comparatur lampadibus, quia quisquis sanctis viris conjungitur, ex eorum imitatione [Col. 0056B] atque doctrina in amore Creatoris accenditur (Ex Gregor. l. I Hom. in Ezech., Hom. 5, n. 6). Sed tamen hoc inter carbones et lampades distat, quod carbones quidem ardent, sed ab eo loco tenebras non expellunt in quo jacent. Lampades autem, quia magno flammarum lumine resplendent, diffusas in circuitu tenebras illuminant. Ex qua re notandum est, quia sunt plerique sanctorum ita simplices et occulti, atque in minoribus locis sub magno silentio absconditi, ut vita eorum vix ab aliis possit agnosci. Quid itaque sunt isti, nisi carbones, qui etsi per fervorem spiritus ardorem habent, tamen exempli famam non habent, nec in alienis cordibus tenebras peccatorum illuminant, quia vitam suam aliis omnino celant? Sibimetipsis quidem accensi sunt, sed aliis [Col. 0056C] exemplo luminis non sunt. Isti quamvis ardeant igne divinae charitatis, tamen alios non accendunt fama sanctitatis, nec 61 verbo praedicationis. Lampades vero longius lucent, et cum in alio loco sint, in alio resplendent, quia quicunque exemplo boni operis, et verbo praedicationis refulget, ejus opinio longe lateque, ut lampas, lucet. Cum autem proximi bona ejus audiunt, per haec ad amorem coelestium bonorum consurgunt. In eo autem, quod se per bona opera exhibent, quasi ex lampadis lumine resplendent. Cum ergo sancti viri quosdam juxta se positos quasi tangendo, ad amorem patriae coelestis accendunt, carbones sunt: quando vero quibusdam longe positis lucent, ne in peccatis suis [Forte, peccati sui] tenebras corruant, eorum itineri lampades fiunt. Jure [Col. 0056D] ergo lampades appellantur, qui et exempla virtutum praestant, et lumen boni operis per vitam et verbum aliis demonstrant. Revera ut lampades resplendent, qui et per amorem Creatoris, et per flammam bonae praedicationis de cordibus peccatorum tenebras repellunt erroris. Qui igitur in occulto bene vivit, sed aliis non proficit, carbo est: qui vero imitatione sanctitatis in Ecclesia positus, lumen ex se rectitudinis multis praebet, lampas est, quia et sibi ardet et aliis lucet.

[Col. 0057A] 6. »Recte ergo hic beatissimus vir lucenti lampadi comparatur, quia et praesentes et absentes tam verbo praedicationis quam fama sanctitatis illuminabat, eosque ad amorem coelestis patriae accendebat. Congrue siquidem lucernae ardenti comparatur, quia et in amore Dei et proximi ardebat, et de aliorum cordibus tenebras peccatorum effugabat. Quicunque ad eum accedebant, suae assiduitate visionis, et usu locutionis, atque exemplo boni operis lumen veritatis accipiebant, et in desiderio aeternae lucis inardescebant.

7. [a 1Kb] »Hic enim vir beatissimus caetera sanctitatis opera, quae in Christi Ecclesia sapienter egit, malignam Acephalitarum haeresim confudit, atque destruxit, qui in Christo duas substantias negantes, unam in ejus persona naturam praedicabant, dum illum non [Col. 0057B] verum Deum, ac Dei Filium, sed tantummodo purum hominem fuisse asserebant. Gregorio namque praefatae haeresis antistite superato, et sanctarum testimoniis Scripturarum auctoritate convicto, docuit, duas in Christo fuisse naturas, divinam scilicet et humanam. Divinam, qua Deo Patri semper est coaeternus, et coaequalis; humanam, qua pro nostra salute temporaliter fieri dignatus 62 est Filius hominis, id est Virginis. Et quid de illius sanctitate atque sapientia dicam? Nimirum humana lingua ad plenum narrare non sufficit, quanta bona Deus per eum Ecclesiae suae contulit, quamque utilis ignoranti populo, ac senescenti mundo fuerit, dum in Chronica sua aetates saeculi, et temporum series aperuit. Chronica Graece, Latine series temporum appellatur. Chronos [Col. 0057C] enim Graece, tempus interpretatur Latine. Temporum igitur series et saeculi aetates nescienti populo aperuit; sacrorum jura ostendit; sacerdotibus ecclesiastica officia et gradus cunctorum ordinum exposuit; regibus et principibus leges instituit; judicibus avaritiam interdixit; civibus et cunctis domesticis fidei populis disciplinam Christianam religionis insinuavit: ad ultimum vero sedium, regionum, locorum, omnium divinarum humanarumque rerum nomina, genera, officia, causas, et quaeque obscura atque ab humanis mentibus fere jam remota, scribendo patefecit. [b 1Kb] Floruit sapientia, et sanctitate temporibus Mauritii et Phocae imperatorum, sub Recaredo rege Gothorum. Fuit enim in eleemosynis largus, hospitalitate praecipuus, corde severus, in [Col. 0057D] sententia verax, in judicio justus, in praedicatione assiduus, in exhortatione laetus, in lucrandis Deo animabus studiosus, in expositione Scripturarum [Col. 0058A] cautus, in consilio providus, in habitu humilis, in mensa sobrius, in oratione devotus, honestate praeclarus, omni bonitate conspicuus. Praeterea pater exstitit clericorum, consolator moerentium, tutamen pupillorum ac viduarum, levamen oppressorum, defensor civium, persecutor haereticorum, malleus superborum. Et quid amplius dicam? Speculum omnium bonorum factus est mundo, et ideo, ut credimus, jam sine fine regnat cum Christo. Obiit tempore Heraclii imperatoris, et [c 2Kb] Suintillae Hispaniae regis: 63 illius videlicet Heraclii, qui crucem dominicam, quam impius rex Cosdroe asportaverat, loco suo Hierosolymis restituit atque exaltavit. Dormivit autem beatus Isidorus cum patribus suis era DCLX, sana doctrina sanoque consilio praestantior [Col. 0058B] cunctis, et copiosus operibus charitatis, sepultusque est in senectute bona. Interea, fratres charissimi, dignum est ut hunc sanctissimum confessorem attentius exoremus, quatenus pro nobis miseris peccatoribus, qui adhuc in periculis animarum nostrarum constituti sumus, apud Deum intercessor existat assiduus, ut ejus sacratissimis meritis et precibus post hanc vitam ad societatem electorum Dei pervenire possimus. Ipso praestante, qui in Trinitate perfecta vivit et regnat Deus per omnia saecula saeculorum. Amen.«

8. In amplissima Operum S. Martini Legionensis editione, tom. IV, pag. 3 et seqq. exstat hic sermo, editus juxta exemplar ex autographo descriptum, ut caetera S. Martini Opera. Sermo centonarius est, [Col. 0058C] ex diversis veterum particulis hinc inde assutis compactus: qui usus erat Martini Legionensis aliorumque Patrum. Quaedam, ut vides, sunt ex Braulionis praenotatione breviori, seu genuina Operum Isidori, quaedam ex praenotatione uberiori, sive interpolata, quaedam ex continuatione Chronici Isidoriani, cujus auctorem S. Ildefonsum Lucas Tudensis asseruit. Nihil tamen Martinus desumpsit, quod fabulam redoleat, sive quod in opera correctiora, minusve interpolata inciderit, sive quod subacti judicis acumine usus probatissima quaeque selegerit. Hoc certe colligere licet, ante Lucam episcopum Tudensem exstitisse quaedam monumenta, quae in vitam S. Isidori inserta sunt, et quae ab ipso Luca multi conficta existimant. De anno obitus S. Isidori error vetus [Col. 0058D] est, ut ex Vita S. Isidori apud Bollandianos colligitur: quem errorem secutus videtur Martinus. Confer notam editoris.



64 [a 1Kb] CAPUT XI. Sermo S. Martini Legionensis in translatione S. Isidori cum notis. S. Martino Legionensi doctrina coelitus Isidori ope infusa. Alii Hispani saeculo XIII Isidori laudes celebrant.
[Col. 0059A]

1. »Non timebit domui suae a frigoribus nivis; omnes enim domestici ejus vestiti sunt duplicibus (Prov. XXXI, 21). Anno ab Incarnatione Domini fere millesimo centesimo quadragesimo septimo nuntius summi Regis, videlicet angelus, quem mittit Dominus in circuitu timentium eum (Psalm. XXXIII, 8), unus ex eis qui semper vident faciem Patris qui in coelis est (Matth. XVIII, 10), felici rumore nuntiavit in curia summi Imperatoris, qui imperat ventis, et mari (Ibid. VIII, 26), parari, vel potius reparari domum [Col. 0059B] beati Isidori, Hispalensis quondam metropolitani episcopi, intra muros urbis Legionensis religiosorum clericorum ordini et inhabitationi. Quo rumore suscepto, venerabilis Pater Augustinus catholicae Ecclesiae doctor egregius, gratulabundus et exsultans, dominum Isidorum inter confessores praecipuum, nescio quid secum meditantem, intuens, sic eum alloquitur: Quid est, reverende frater, quod tecum volvis? Nunquid aliquid de Scripturis exponendis meditaris? Sed in hac patria spirituum coelum, id est Scriptura, non extenditur sicut pellis, sed plicatur sicut liber (Isai. XXXIV, 4): nec plebes doctrina indigere cognoscis, quia hic impletur illud quod scriptum est: Non docebit vir proximum suum, omnes enim cognoscent me a minimo usque ad [Col. 0059C] majorem (Jer. XXXI, 34). Cum autem, ut videtur, de regimine et dispositione Ecclesiarum sollicitus sis, tamen de ea quae te spiritalius [Forte specialius] familiariusque contingit, decet ut solliciteris. Loquor autem de ea quae intra muros urbis Legionensis thesaurum corporis tui continens, religiosis clericis praeparatur inhabitanda.

2. »Ad haec dominus Isidorus: Sollicitor, inquit, super his; sed praecipue de indumentis Deo servientium in domo illa clericorum: 65 nam victui ipsorum jam necessaria ex magna parte paravi, et reliqua sufficientius praeparabo; sed terra illa non abundat vestibus. Volo autem, eos habentes victum et vestitum, iis contentos esse (I Tim. VI, 8). Ad haec Pater Augustinus, Et ego, inquit, providebo his filiis [Col. 0059D] tuis indumenta. Legitur autem apud Salomonem de muliere quadam, quod non timebit domui suae a frigoribus nivis (Prov. XXXI, 21), et caetera. De qua et ibidem subditur: Operata est linum et lanam (Ibid., 13). Ad hunc ergo modum ego his filiis, et domesticis tuis vestem duplicem ex lino lanaque contextam [Forte contexam], superpellicium scilicet et capam, in quorum altero munditiam, in altero volo humilitatem intelligi; quod ex ipsarum quoque vestium colore et apparatu potest agnosci. Nam corporis munditia candorem habet, et nigredo vestis humilitatem [Col. 0060A] repraesentat. Nosti etiam, beatissimam Virginem matrem Domini utroque specialiter fuisse vestitam. Unde et de ea scriptum est: Gloria Libani data est ei: decor Carmeli, et Saron (Isai. XXXV, 2). Et ipsa de se ait: Quia respexit Dominus humilitatem ancillae suae (Luc. I, 48). In apparatu quoque harum vestium idem attenditur; nam vestis linea multo labore et difficultate perficitur; non usque adeo vestis lanea. Ad hunc modum munditia corporis multo labore multoque conatu utiliter habetur, et custoditur, utpote cui resistit lex membrorum, fomes et languor naturae, stimulus carnis, quem pati se etiam Apostolus (II Cor. XII, 7) confitetur, prava, et fluxa consuetudo, exterior alienae cutis illecebrosa tentatio, interior hostis incentiva suggestio.

[Col. 0060B] 3. »De lino autem planum est, quia primum a terra avellitur, deinde in fasciculos colligatur, in lacum demittitur, ad solem exsiccatur, quisquiliis et stupa emundatur, per colum in fila redigitur, in glomos complicatur, in telam extenditur et contexitur, tandem inciditur et insuitur, et sic superpellicium aptatur. Linum enim de terra oritur, per quod candens decor munditiae, et corporalis atque spiritalis castitas designatur. Linum ergo primum a terra avellitur, quia quicunque causa timoris et amoris Dei munditiam castitatis habere desiderat, necesse est, ut primum terrenam, ac saecularem conversationem deserat, seque ipsum societati religiosorum virorum conjungat. Congruum est etiam inde corporaliter quisque [Forte quemque] recedere, ubi se meminit [Col. 0060C] vitiis deservisse. Plerumque enim dum mutatur locus, mutatur etiam mentis affectus. Deinde linum 66 in fascisculos colligatur, quia oportet illum qui prius carnaliter vivendo per illicitos actus defluebat, ut vinculo divinae charitatis obstrictus sese intra sui cordis hospitium recolligat. Linum post haec in lacum demittitur. Per lacum, quia semper est in imo, compunctio cordis figuratur; quia sicut linum in lacum [Forte in lacu] mundatur et abluitur, ita peccator in lacrymis compunctionis, quae cum profundo gemitu pectoris oriuntur, a peccatis et vitiis mundatur atque abluitur. Deinde ad solem exsiccatur. Deus est verus sol justitiae, a cujus calore nemo se potest ahscondere, scilicet ab ejus cognitione. Calore igitur aeterni solis exsiccatur in homine illicitus humor libidinis; [Col. 0060D] quia illius succensus cognitione, ac fervore charitatis, statim recedit ab intentione pravi operis. Mundatur etiam linum ab stupa et quisquiliis, quia quilibet conversus per poenitentiam mundatur ab illicitis et supervacuis actionibus. Linum item per colum in fila redigitur. Colum gestatur in sinistra, fusum vero in dextera: et sicut descendunt fila de colo, sic omnes actus servi Dei de praelati sui pendent arbitrio, ita ut nihil ei agere liceat sine illius consilio. Deinde in glomos complicatur; quia sub imperio sui praepositi restringitur. Post haec in telam [Col. 0061A] extenditur et contexitur, dum, jubente praelato, foris et intus discurrendo, bona quae potest operatur. Tela tandem inciditur, et insuitur, dum servus Dei perfecte mundum contemnit, visibilia despicit, seque ipsum in contemplatione sui Creatoris introrsus recolligit; quasi jam a tumultu praesentis saeculi inciditur, et aeternae patriae civibus mente et desiderio insuitur, hoc est innectitur, ut dulcedinem coelestis regni, quam perfecte nondum potest, saltem suspirando degustet; et sic superpellicium totius munditiae, et honestatis aptatur, quia jam societati perfectorum idoneus efficitur.

4. »Jam per Dei gratiam, fratres, superpellicium habetis; sed tamen ovina capa adhuc indigetis. Lanea et nigra vestis humilitatem insinuat religiosae [Col. 0061B] conversationis. Lana igitur primum tondetur, deinde mundatur et abluitur, colo suspenditur, in fila redigitur, texitur et insuitur, et sic capa perficitur. In lana Dei dona ostenduntur, quae nobis a Deo in praesenti vita tribuuntur. Lana ergo tondetur, cum propter Deum terrena substantia abjicitur. Lana quasi mundatur et abluitur, cum largitione eleemosynarum 67 homo a peccatis mundatur. Unde illud: Date eleemosynam, et ecce omnia munda sunt vobis (Luc. XI, 41). Colo lana suspenditur, dum summa vigilantia attenditur, ne aliquid causa jactantiae, vel inanis gloriae amore tribuatur. In fila redigitur, cum discrete eleemosyna largitur. Lana contexitur, quando operibus misericordiae studiose insistitur. Tela praeciditur, cum jam voluntas habendi ab animo [Col. 0061C] perfecte excluditur. Tandem insuitur, cum jam quilibet conversus de activa vita conscendens, relictis omnibus, vitae contemplativae inseritur, atque conjungitur, et sic regularis capa perficitur, dum sibi a Deo per bonam operationem indumentum aeternae gloriae promeretur.

5. »Iterum beatissimus Augustinus sanctum alloquitur Isidorum, dicens: Reverende frater, ecce omnes domesticos tuos, sicut promisi, duplicibus indumentis vestivi. Non ergo timeas ultra domui tuae a niveis frigoribus, dum omnes domestici tui vestiti sunt duplicibus. Primum eis aptavi superpellicium, quo significatur munditia mentis et corporis; deinde capam ovina lana contextam, in qua ostenditur innocentia vitae et humilitas conversationis. [Col. 0061D] Tu igitur, venerande frater Isidore, eis victualia sufficienter acquire, ut dum vestibus abundant, sine indigentia Deo possint servire. Tibi etiam competit eos monere, dum es praesens spiritu et corpore, ut regulam sibi a me institutam cum omni devotione studeant implere. Praedica etiam illis, ut studiose spiritalibus inhaereant officiis, ne, quod absit, terrenis delectati bonis, omnino careant aeternis. Ad haec noster patronus sanctus Isidorus: O reverentissime Pater Augustine, sic te decet eos hortari, bene vivere. Omnipotenti Deo referimus actiones gratiarum, qui te constituit doctorem sanctarum Ecclesiarum.

6. »Ecce, fratres charissimi, per Dei gratiam a [Col. 0062A] beato Augustino sufficienter estis instructi, et regularibus vestimentis, videlicet superpellicio et capa, dupliciter induti. In superpellicio, sicut jam supradictum est, munditia mentis et corporis designatur. Cavete igitur, fratres, ne subter superpellicium damnabilis lateat fornicatio. Mihi credite; superpellicio non induitur, quisquis fornicatione polluitur. Quid prodest foris ante oculos hominum superpellicium ostendere aqua ablutum, et intus ante oculos Dei portare corpus fornicatione pollutum? Aut quid prodest foris in conspectu 68 hominum demonstrare munditiam vestis, et occultare intrinsecus immunditiam fornicationis? Nihil celatur ante Deum: videt occulta, qui fecit abscondita. Omnia nuda, et aperta sunt oculis ejus (Hebr. IV, 13). Vos igitur moneo, [Col. 0062B] dilectissimi, ne velitis esse sepulcra dealbata, quae foris quidem apparent hominibus speciosa, intus autem plena sunt ossibus mortuorum, et vermibus, atque omni spurcitia (Matth. XXIII, 27).

7. »Capa ex lana contexitur ovis, et ideo humilitatem significat religiosae conversationis. Igitur, charissimi, solerter praevidete, ne lupus lateat sub ovina pelle. Unde Dominus in Evangelio: Attendite a falsis prophetis, qui veniunt ad vos in vestimentis ovium, intrinsecus autem sunt lupi rapaces (Matth. VII, 15). Lupus latet sub pelle ovina, quando sub habitu regularis vitae latet simulatio, discordia, atque invidia. Sub pelle etiam ovina lupus latet, cum quilibet simulator sub specie religionis proximis suis nocet. Lupus rapax est intrinsecus, qui, exterius [Col. 0062C] innocentiam simulando non cessat, detrahendo, murmurando, susurrando, comedere carnes proximorum suorum in occulto. Habitum ergo religionis, fratres, quem praetenditis specie, bonis operibus implete. Non quaeratis aliud esse in occulto, et aliud in publico. Concordet animus interius cum religiosis vestibus. Concordet vita cum lingua. Sanctus est habitus, sanctus sit animus. Sancta sunt vestimenta, sancta sint opera vestra. Habentes igitur, dilectissimi, victum et vestitum, his contenti estote (I Tim. VI, 8), et nullum apud vos retineatis proprium. Procul dubio ipse facit furtum qui in commune habet omnia cum caeteris fratribus, et apud se aliquid habet absconditum. Omnia in commune cum caeteris fratribus possidere, et apud se aliud abscondere [Col. 0062D] quid est aliud, nisi post mortem seipsum poenis tradere? Qui in commune habet cum caeteris fratribus victum et vestitum, et aliud retinet absconditum, quid est aliud quam manifestum furtum? Ergo, fratres charissimi, divitias contemnite, paupertatem diligite, terrena despicite, coelestia desiderate. Nihil superfluum quaeratis, nihil apud vos retineatis, nihil abscondatis, si ad communem societatem electorum Dei pervenire desideratis. Ad quam vos perducere dignetur ille qui in Trinitate perfecta vivit et regnat Deus per omnia saecula saeculorum. Amen.«

69 8. Sequitur, tom. IV Operum S. Martini, pag. 52, sermo secundus in translatione S. Isidori. Sed cum nihil aliud contineat nisi idem colloquium inter S. [Col. 0063A] Augustinum et S. Isidorum, iisdem et similibus allegoriis exornatum, operae pretium non est eum describere. Martinus vero Acta translationis non attingit, quia, cum eo tempore, ut credere aequum est, in Ecclesia Legionensi legerentur ipsa Acta genuina, in lectiones distincta, superfluum erat eamdem historiam sermone, sive homilia explicare. Neque vero necesse est ut credamus, colloquium, quod Martinus narrat, inter S. Augustinum et S. Isidorum vere ita accidisse: potuit enim Martinus, ut sermoni suo argumentum jucundum quaereret, hunc quasi apologum excogitare.

9. Antequam vero a S. Martino recedamus, juvat referre qua ratione ex rudi et illitterato repente, deprecatore Isidoro, factus fuerit doctissimus. Vitam [Col. 0063B] S. Martini scripsit Lucas diaconus Legionensis, postea episcopus Tudensis, in eo opere quod inscribitur, De miraculis S. Isidori. Ea exstat tom. I Operum S. Martini; in cujus cap. 1 sic legimus: Eodem tempore venerabilis vitae Martinus presbyter, canonicus ejusdem monasterii, quem paulo ante superius memoravi, intellectu Scripturarum interno fere idiota, sed virtutum operibus sapientissime florebat insignis. Hic, quamvis esset ecclesiasticis officiis doctus, et, ut dictum est, internum Scripturarum non caperet intellectum, tanquam ille, qui grammaticorum scholas unquam minime frequentaverat, tamen inerat [Ms., inhierat] ei intelligendi sacras Scripturas summum desiderium, et orationibus, et jejuniis insistebat, serviens Domino die ac nocte in spiritu veritatis. Sed dum nocte quadam [Col. 0063C] pervigil orationi insisteret, apparuit ei beatus doctor Isidorus, ferens parvulum librum in manibus, et dixit illi: Accipe hunc, dilecte mi, et comede; et dabit tibi Dominus sacrarum scientiam Scripturarum, quia fidelis et justus inventus es in domo ejus. Obtinui etiam a Domino Jesu Christo ut accipias quidquid a Deo petieris; et eris consocius miraculorum quae Dominus per me in hac ecclesia operatur. Ego sum Isidorus hujus loci patronus, et ea quae te Spiritus sanctus docuerit studebis in gloriam Christi nominis propinare.

10. Addam quae Lucas Tudensis cap. 12, narrat de eodem Martino Legionensi: Cum in scribendo manuum et brachiorum suorum 70 pondus sustinere non posset, fecit ad quamdam trabem in sublimi colligari funes, quos per scapulas et brachia ducens, quodammodo suspensus imbecillis corporis pondus levius tolerabat, [Col. 0063D] et sic in tabulis ceratis scribens, tradebat scriptoribus, qui ab eo dictata vel compilata [Ms. copilata] scribebant, transferentes in pergamena. Ex quo arguo, hoc exemplar sic in pergamenis descriptum in editione Operum vocari autographum. Hinc etiam liquet, usum tabularum ceratarum ad saeculum XIII, in Hispania perseverasse. In Actis Academiae Barcinonensis cap. 2, pag. 305, mentionem hujus usus post saeculum X non facile inveniri innuitur.

11. Idem Lucas Tudensis, cap. 15, refert Petrum virum admodum litteratum et probum, decanum Legionensem, qui precibus S. Martini, intercedente S. Isidoro, febri quartana liberatus fuerat, et postea Compostellanam rexit Ecclesiam, edidisse rhetoricis [Col. 0064A] coloribus praeclaram homiliam, in qua Christi confessorem Isidorum laude celebri extulit gloriose. Eam nancisci non potui, ut huic loco insererem. Riscus tom. XXXV Hisp. sacr., pag. 277 seqq., agit de hoc Petro Munionis, sive Munoz, quem ait episcopum Legionensem fuisse ab anno 1205 ad 1207, inde ad sedem Compostellanam translatum. Ex eodem Luca Tudensi in prologo laudat Riscus pag. 279, duos alios doctrina excellentes viros, Martinum decanum Legionensem, et Veremundum archidiaconum, qui versus in S. Isidori laudem scripserunt, et eodem saeculo XIII floruisse videntur.



CAPUT XII. Continuatio Chronicorum B. Isidori archiepiscopi Hispalensis, per B. Ildephonsum archiepiscopum Toletanum, ut a Luca Tudensi asseritur, composita: in qua nonnulla fabulosa de S. Isidoro sunt admista. Notae ad hanc continuationem. Monitum ex editione Patrum Toletanorum.
[Col. 0064B]

1. »Quoniam praeclarus doctor Isidorus aetates mundi, et quorumdam imperatorum et regum historias ab exordio mundi usque ad tempus Sisenandi regis Gothorum docili compendio patefecit, nos a tempore quo ipse desiit sumamus principium, ne praesentium heroum memoria a futurorum mentibus diluatur.

71 2. »Aera DCLXXI, anno imperii Heraclii decimo octavo, post Suintilanum regem Sisenandus regnat annis tribus. Iste synoda (sic) episcoporum egit, patiens fuit, regulis catholicis orthodoxis stetit. Toleti [Col. 0064C] finivit vitam.

3. »Aera DCLXXIV, anno imperii Heraclii vigesimo primo Chintilanus regnum accepit. Synoda plura Toleti cum episcopis egit, et subditum regnum in fide catholica firmavit. Regnavit annos quinque, menses quatuor. Anno sexto regni Chintilani doctor et legislator Hispaniarum Isidorus stans in ecclesia, peracto sermone ad populum, et expandens manum ad coelum, ac benedicens omnibus, Deo sibi hactenus traditum gregem commendans, felicissimo somno obdormivit in Domino, senio sanctissimo decoratus. Exstitit quippe spiritu prophetiae clarus, in eleemosynis largus, hospitalitate praecipuus, corde serenus, in sententia verax, in judicio justus, in praedicatione assiduus, in exhortatione laetus, in lucrandis Deo [Col. 0064D] animabus studiosus, in expositione Scripturarum cautus, in consilio providus, in habitu humilis, in mensa sobrius, in oratione devotus, honestate praeclarus, semper pro Ecclesia ac veritatis defensione mori pronus, et in omni bonitate conspicuus. Praeterea pater exstitit clericorum, doctor et sustentator monachorum ac monialium, consolator moerentium, tutamen pupillorum ac viduarum, levamen oppressorum, defensor civium, attritor superborum, persecutor et malleus haereticorum. Rexit archipraesulatum Hispalensis Ecclesiae quadraginta annis, diversis fulgens miraculorum signis, primatiae dignitate florens, et Romani papae in Hispaniis vices gerens. Sacerdotibus, regibus et populis divinas et humanas leges tradidit, et Romano antistiti humiliter obedire praecepit. [Col. 0065A] Nolentibus obedire maledictionem intulit, et eos a fidelium consortio separavit. Multis librorum voluminibus Christi Ecclesiam informavit, et in pace quievit aera DCLXXX. Toletum ad synodum episcopos convocavit, et ore prophetico eis sui obitus diem et Hispaniis ventura praedixit.

Sidus honestatis, lux morum, sol probitatis,
Haec ait in synodo Toleti vir sacer ille
   ISIDORUS, per quem floruit alma fides:
Si servaveritis, quae vobis praecipiuntur,
   72 Servabit Christus vos in amore suo.
Frumentum dabit, ac oleum, dabit optima quaeque,
   Si pura mente complaceatis ei.
Si neglexeritis ea, non impune feretis,
   Cum recte prava puniat acta Deus.
Inde cadent Gothi bellis, et barbarus hostis
   Vos premet innumera clade, timore, fame.
Tunc convertimini, tunc crimina plangite vestra,
   Et statim Dominus auxiliator erit.
[Col. 0065B] Gloria major erit vobis: et gratia Christi
   Extollet Gothos uberiore bono.

4. »De gestis ejus haec inter regum Actus annotavimus, quia ipse de praeclara regum Gothorum stirpe, patre Severiano Carthaginensi duce, exstitit procreatus. Post transitum autem ejus mense uno rex catholicus Chintilianus Toleti decessit, bono fine perfunctus. Successit beatissimo doctori Isidoro Theodisclus, natione Graecus, varietate linguarum doctus, exterius locutione nitidus, interius autem, ut exitus demonstravit, sub ovina pelle lupus voracissimus. Nam libros quosdam de naturis rerum et arte medicinae, necnon et de arte notoria, quos pater Isidorus facundo stylo composuerat, et nedum ad publicum venerant, in odium fidei corrupit, resecans vera, et inserens falsa: atque per quemdam Arabum, [Col. 0065C] nomine Avicennam, de Latino in Arabicum transtulit. Hic in his et aliis pluribus infidelis inventus, et erroneus in articulis fidei comprobatus, per synodum ab archiepiscopali dignitate degradatus est. Asserebat enim Dominum nostrum Jesum Christum cum Patre et Spiritu sancto non esse unum Deum, sed potius adoptivum. Hic, ut dictum est, privatus honore sacerdotii ad Arabes transiit, et sectae pseudo-prophetae Mahometi adhaesit, et plura docuit detestanda sub imperatore Heraclio. Tunc temporis dignitas primatiae translata est ad Ecclesiam Toletanam.«

5. Ita pergit hujus continuationis supposititius auctor, vel interpolator, multa narrans quae non solum antiquis monumentis innixa non sunt, sed [Col. 0065D] illis etiam sunt contraria. Addit longiori sermone Mahometi historiam mendaciis contextam: de quo haec confingit: Verumtamen, ut fertur, diabolus transfigurans se in angelum 73 lucis, quaedam ei praedicebat futura. Unde est, ut in exordio suae subdolae praedicationis adiret Hispaniam, et Cordubae suae perditionis sectam doceret. Dicebat enim Jesum Christum Dominum de Virgine esse natum operatione Spiritus sancti, non tamen esse Deum. Quod cum beatissimo Patri Isidoro nuntiatum fuisset, qui tunc revertebatur a Romana curia, confestim misit ministros, qui caperent eum. Sed diabolus Mahumeto apparuit, et quam citius fugeret, imperavit. Mahumetus autem post fugam in Africam et Arabiam innumerabiles plebes seduxit, etc.

[Col. 0066A] 6. Ad aeram DCLXXXII de Chindasuintho, Hispaniae rege, sic refert: Libros sanctorum Patrum diligenter fecit perquiri, et instituta B. Isidori firmiter observari. Hic perfidum Theodisclum Hispalensem episcopum synodali sententia exsulavit, et dignitatem primatiae transtulit ad Ecclesiam Toletanam.

7. Lucas Tudensis Chronico Isidori uberiori, quam quod genuinum Chronicon ejus est, hanc continuationem Ildefonsi nomine attexuit: sive ipse additiones ad Chronicon Isidori, et totam hanc continuationem confinxerit, ut nonnulli putant, sive saltem quaedam Chronico Isidori adjecerit, et continuationem Ildefonsi interpolaverit, sive, quod aequius est credere, Chronicon et continuationem, ita jam ab aliquo antiquiori ampliata et interpolata, incaute pro [Col. 0066B] genuinis acceperit. Bayerius in not. ad Bibl. Vet. Hisp. Nic. Antonii l. V, num. 325, testatur, in Escurialensi Codice lit. B, plut. 1, num. 9, opus exstare hoc titulo: Beati Ildefonsi archiepiscopi Toletani continuatio Historiae Gothorum a temporibus Sisenandi ad Reccesuinthum.

8. Hujus Codicis quaenam sit vetustas, expendendum esset, ac videndum, num cum continuatione a Luca Tudensi edita consentiat. Rodericus Toletanus, qui Lucae Tudensis aequalis fuit, refert, Ildefonsum scripsisse Gothorum tempora a quinto anno Suinthilae usque ad octavum decimum Reccesuinthi annum: cujus verba cap. seq. proferam. Hoc certe arguit, Lucam Tudensem totius continuationis, quam sub Ildefonsi nomine edidit, auctorem non esse, ut [Col. 0066C] Laurentius de Padilla affirmat in Vita S. Isidori inter Vitas sanctorum Hispaniae. Producendum a nobis est monitum clarissimi editoris PP. Tolet, t. I ad Continuationem S. Ildefonsi, quae ex t. IV Hisp. illustr. recusa ibi est inter opera S. Ildefonsi, supposititia.

74 9. Lucas Tudensis episcopus, qui jussu Berengariae reginae Chronicon mundi scribere aggressus est saeculo XIII, primus fuit qui illius operis quasi fundamenta jacturus, post Chronicon ab Isidoro scriptum usque ad Sisebuti regnum, nobis obtrusit praesentem prosecutionem Chronicorum, tanquam ab Ildephonso Toletano praesule compositam, cujus operis nulla anterior exstabat memoria. Unde Tudensis illud hauserit, incertum est. Sunt, qui cum Laurentio de Padilla putant, [Col. 0066D] totum id quod sub Ildephonsi nomine venditavit, fuisse ab illo confictum. A nobis nunquam impetrabunt, ut de viro probo temere cogitemus; mirari tamen satis non possumus tantam viri credulitatem, qui tot fabularum portenta non viderit, quibus haec historiae pars tota contexta est. Quare jam nullus est historicus, qui eam velut commentum putidum non despiciat, indignum prorsus quod S. Ildephonsi aliquando existimatum sit.

10. Inter alia quamplurima, S. Isidorum sedem Hispalensem tanquam primatem obtinuisse diserte asserit mendacissimus consarcinator nugarum, Theodisclum quemdam introducens illius successorem, nulli hactenus antea notum, nec ullis praesulum catalogis ascriptum, ob apostasiae crimina dignitate depositum, exsulantemque: qua occasione primatialem dignitatem [Col. 0067A] ad Ecclesiam Toletanam translatam commentatur.

11. Huic fabulae aliam non minus ineptam attexuit de Mahumetis impii prophetae adventu in Hispaniam, ejusque Cordubae praedicatione instituta; quem fingit de reditu M. Isidori ex Urbe admonitum a diabolo aufugisse, atque ea ratione vincula, carceres, poenasque jam ab Isidoro indictas evasisse.

12. Quis haec legat, qui historiam veram infamis prophetae, ejusque vitae chronologiam observaverit, quin ista portenta non rideat, ac miretur homines fuisse qui tot insulsis anilibus fabulis vel fingendis, vel narrandis delectarentur?

13. Haec vel leviter indicata satis sint ad hujus monumenti falsitatem suadendam, atque ab Ildephonso nostro illius invidiam ablegandam. Qui plura velit, [Col. 0067B] consulat D. Nicolaum Antonium in S. Isidoro, et Ildephonso, ubi has fabulas diffuse insequitur: tum P. Florez in tomo V Hispaniae sacrae, et alibi, ubi de primatis dignitate S. Ecclesiae Toletanae verba facit.

14. Nos interea ejus editionem repraesentamus ad exemplar 75 editionis factae a Francisco Scotto in tom. II Hispaniae illustratae, qui eam ex Tudensi transcripsit cum hoc eodem titulo quem praefigimus.

15. Quaedam etiam sunt quae ex hac continuatione S. Martinus Legionensis in suum sermonem de transitu S. Isidori transtulit, ut fere tota illa periodus, Exstitit quippe spiritu prophetiae clarus, etc. Omittit autem verba, sustentator monachorum ac monialium: ac fortasse in aliquam continuationem minus interpolatam incidit. Hoc Isidori elogium partim descripsit etiam Constantinus Cajetanus loc. cit., pag. 15, ex [Col. 0067C] Chronicis Lucae, diaconi Tudensis, ut ait: sed diaconum Legionensem primum, ac deinde episcopum Tudensem debuit vocare.

16. Jam figmenta quae in Continuatione supposititia Ildefonsi referuntur, fuse explodit Nic. Antonius in Bibl. vet. Hisp., ubi de Isidoro Ildefonsoque agit: iter vero Mahometi in Hispaniam adeo prolixe refutat, ut vel Fabium valeant delassare, quod Bayerius annotavit; ea fabula cap. 25 breviter a nobis explodetur. Plura etiam disserit de corruptis, ut fingitur, ab Avicenna S. Isidori Operibus, et de Theodiscli apostasia: de quibus nos infra. Florezius tom. IX, pag. 212 seq., demonstrat, Isidoro Honoratum successisse a die 12 maii 636 ad diem 12 novembris 641, ut arguitur ex inscriptione sepulcrali Honorati, quam [Col. 0067D] accurate describit. In catalogo Aemilianensi post Honoratum collocatur Antonius, neque Theodiscli nomen comparet, quamvis Epiphanii intrusi nomen non desit. Hunc catalogum cap. 24 proferam. Cum autem Ildefonsus anno 18 Reccesuinthi regis decesserit, manifestum est eum non potuisse continuationem Chronici perducere ad obitum. usque ipsius Reccesuinthi, ut apud Lucam Tudensem legitur. Hac ex parte narratio Roderici Toletani stare posset, qui Ildefonsum tempora Gothorum scripsisse a quinto anno Suinthilae usque ad octavum decimum Reccesuinthi affirmavit. Mirum certe non est quod per tot bellorum et ignorantiae in Hispania saecula in historiam nostram multae fabulae irrepserint (in cujus [Col. 0068A] vero gentis historiis id non accidit?); tamen non satis intelligitur, quo pacto viri docti, ut Lucas Tudensis aliique hujusmodi fabellis anilibus fidem praestiterint. Postquam autem ejusmodi commenta, ab eis accepta, ad aliosque ex eorum manibus transmissa sunt, facilius malum serpere 76 coepit, et non solum in aliis libris, sed etiam in liturgicis locus figmentis datus est, quae falsorum chronicorum architecti saeculo XVI exeunte, et sequenti avidissime arripuerunt.



CAPUT XIII. Vita S. Isidori a Bollandianis edita an auctorem habeat Lucam Tudensem. Ea vita ad appendices rejecta, defenditur Lucas Tudensis contra nonnullos, qui eum in Chronicis et Isidorianis rebus multa finxisse contendunt. Auctor libri de Miraculis S. Isidori quisnam fuerit.
[Col. 0068B]

1. Propositum mihi fuerat hoc loco Vitam S. Isidori recudere, quam praevio doctissimo commentario Bollandiani inter Acta sanctorum ad diem 4 Aprilis retulerunt. Sed cum non parum vitae ejus methodus nostrorum Prolegomenn ordinem interturbaret, et aliunde gesta quae in ea enarrantur idonee ex alia Vita breviori cap. seq. producenda suppleri possint, commodius visum fuit Vitam a Bollandianis illustratam cum uberiori historia translationis, et narratione quorumdam miraculorum ad appendices rejicere. Neque enim ea omnino praetermitti a nobis debet, cum Zaccaria ad suae intentatae editionis prolegomena magnum subsidium in hac Vita et Bollandianorum commentario collocasse videatur.

[Col. 0068C] 2. Interea haec duo a nobis investiganda sunt, quisnam ejus Vitae auctor fuerit, et an Lucas Tudensis, qui vulgo auctor censetur, architectus fabularum fuerit, quae in Isidori Acta irrepserunt. Nic. Antonius, cum exemplar Vitae S. Isidori ad Bollandianos misit, censuit auctorem Vitae non esse Lucam Tudensem, multisque rationibus id persuadere conatus est, ut in praevio Bollandianorum commentario legitur. Hi non inviti opinioni Nic. Antonii adhaeserunt; sed cum rationes Nic. Antonii in eo maxime niterentur, quod stylus Chronici Lucae Tudensis et Vitae Isidori diversus esset, ac multa inter se contraria in utroque hoc opere commemorarentur, observarunt Bollandiani posse aliquem, qui eumdem auctorem utriusque operis assereret, opponere Vitam S. Isidori a Luca [Col. 0068D] adhuc diacono in coenobio Legionensi S. Isidori conscriptam fuisse, Chronicon 77 vero, et alia opera ab eodem jam seniore episcopo Tudensi, ac maturiori judicio.

3. Haec Nic. Antonius lib. VIII Biblioth. vet. Hisp., n. 68, cum expendisset, judicium quodammodo cohibuit: Nunc sisto, inquit, et doctissimorum hominum sententiam non improbo: potuisse hanc differentiam aetatis maturioris, aut provectioris varietate excusari; non adeo tamen, ut episcopus jam Tudensis Chronicon Lucas, quod aiunt, scripserit, qui diaconum se ad Berengariam id mittens nuncupavit. Addit Nic. Antonius, vix sibi dubium esse, quin unus idemque auctor sit Vitae S. Isidori et Historiae translationis [Col. 0069A] S. Isidori episcopi, quae in codice suo Toletano annexa est Vitae: adeo ut nullius horum operum, aut utriusque laus Tudensi sit consignanda. De historia translationis cap. 8 diximus, quae certe Luca Tudensi antiquior est, et ab auctore translationi fere aequali conscripta, quamvis postea, ut hujusmodi in monumentis accidere solet, interpolata fuerit, ut est in eo Ms. Toletano, ex traditionibus scilicet scriptis, aut documentis, quae multis communia erant, adeoque a diversis scriptoribus in suis operibus transcribi, aut compilari poterant. Lucas in Chronico, quod certo ab ipso scriptum constat, translationis quoque meminit, et diversum quiddam narrat: cum enim Acta referant, S. Isidorum solo Albito episcopo apparuisse, deinde Albitum Ordonio episcopo revelationem [Col. 0069B] designasse, Lucas contra ait: Tunc apparuit ambobus episcopis orantibus Christi confessor Isidorus, et ostendit eis sui corporis locum.

4. De auctore vero Vitae simile judicium profero, alium eum fuisse a Luca Tudensi, ac prorsus diversum ab auctore continuationis Chronici Isidoriani, nomine Ildefonsi a Luca Tudensi cum aliis chronicis collectae. Consentiunt ii qui mss. Codices in quibus Vita Isidori continetur, inspexerunt, auctoris nomen non exprimi. Bollandiani inscribunt: Vita S. Isidori, auctore canonico regulari coenobii Legionensis S. Isidori. Nullus alius profertur auctor eorum temporum, qui Vitam ullam S. Isidori a Luca Tudensi compositam testetur. Quid ergo est causae, cur Lucam auctorem Vitae credamus? Ostendi, [Col. 0069C] cap. 4, plura esse verba et sententias, quae in hac Vita et in sermone Martini Legionensis, qui Luca Tudensi antiquior fuit, eodem contextu exprimuntur: et quae potius Martinus ex Vita, quam auctor Vitae ex Martino videtur deprompsisse.

78 5. Cum autem quaedam diversa narrentur a Luca Tudensi in praefatione ad syllogen Chronicorum, et ab auctore Vitae Isidori, hunc ab illo distinguere oportet. Neque permovere nos debet Bollandianorum ratio, quod potuit Lucas sententiam mutare. Nam sive ante Chronicon Lucam Vitam S. Isidori scripsisse fingamus, sive post Chronicon, de quo minime sibi constant qui Chronicon, Vitam, et Translationem S. Isidori eidem Lucae tribuunt, si de facti alicujus veritate dubitavit, aut opinionem aliam [Col. 0069D] assumpsit, debuit hoc ipsum advertere, cum ad sententiam retractandam deventum fuit. In praefatione ad Chronica matrem S. Isidori Theodoram appellavit: haec eadem in Vita dicitur Turtura. Cur si idem est utriusque operis auctor, diverso eam nuncupat nomine, aut non indicat rationem cur aliam tenuerit sententiam?

6. Exstat quidem fabula de Mahometi in Hispania praedicatione tam in Vita Isidori, quam in continuatione Chronici Isidoriani, nomine Ildefonsi a Luca inter alias historias relata. Sed praeterquam quod longe plura hac de re in Vita Isidori narrantur, quae in continuatione Chronici Isidoriani non reperiuntur, minime constat Lucam ejus continuationis aut interpolationis [Col. 0070A] auctorem esse. Ildefonsum Isidori Chronico, sive Historiae Gothorum supplementum aliquod adjecisse cap. super. innui. In vetustissimis membranis, quibus Etymologiae Isidori continentur, saepe reperi Chronicon brevius Isidori ab initio mundi, supputatione temporis adjecta usque ad Reccesuinthum regem: quo tempore Ildefonsus floruit, quem, ut librum Isidori de Vir. Illustr. continuavit, ita et Chronicon hoc Isidori, et praecipue Historiam Gothorum continuasse facile credi potest. Persuadent id omnino verba Roderici Toletani ex editione recenti Patrum Toletanorum tom. III, in prolog., sive epist. nuncup. ad libros de Reb. Hisp. Tempore enim vastationis Arabum scripta et libri cum pereunte patria perierunt, nisi quod pauca diligentium custodia [Col. 0070B] evasere. Itaque ea quae ex libris beatorum Isidori, et Ildefonsi, et Isidori Junioris, et Idacii Gallaeciae episcopi, et Sulpicii Aquitanici, et conciliis Toletanis . . . . . et aliis scripturis, quas de membranis, et pictaciis laboriose investigatas laboriosius compilavi, a tempore Japhet Noe filii usque ad tempus vestrum, gloriosissime rex Fernande, ad historiam Hispaniae contexendam, quam sollicite, postulastis, prout potui, fideliter laboravi.

79 7. Quod Sulpicius Aquitanicus a Roderico nominatur, id crediderim accipiendum de Chronico quod e membranis Hispanicis primus edidit Florezius tom. IV Hisp. sacr. hoc titulo: Epitome Chronicorum Severi Sulpicii. Desinit aera 771, sive anno 733. Dubitat Florezius, an hujusmodi chronicon aliqua [Col. 0070C] ex parte Severo Sulpicio tribui possit. Libenter crediderim, Severum Chronica aliqua scripsisse, quae alius postea, ut in hoc operum genere solet evenire, in epitomen redegerit, interpolaverit, continuaverit. Ad hoc etiam Chronicon, sive ad Roderici verba respexisse puto Joannem Gerundensem in prologo Anacephalaeosis Hispaniae, qui Isidorianae Historiae Gothorum aliqua Ildefonsum et Sulpicium addidisse tradit. Neque enim est, cur cum Nic. Antonio lib. V, Bibliot. Vet. cap. 6, num. 327, Gerundensem emendemus, et pro Sulpicio Julianum sive Isidorum Pacensem legamus.

8. Mirandum tamen magis, quod Nic. Antonius, ib., num. 325, asserat continuationem Chronici Isidoriani sola auctoritate Tudensis Ildefonso tribui [Col. 0070D] posse, et illico, num. 327, in eamdem rem auctoritatem Roderici alleget. Multa hujusmodi parum sibi consentientia in Bibliotheca Veteri, quippe opere posthumo, et quod auctor ad limam non revocavit occurrunt, etiam post Bayerii eruditam rescensionem. Sic igitur, num. 325, ait Nic. Antonius: At si revera Ildefonsi est (continuatio Chronicorum Isidori) aliqua ex parte quod non alia quam Lucae ejusdem Tudensis auctoritate affirmare possumus, certe plura sunt novae, et alienae manus antiquis consuta. Mox, num. 327, exscribit haec verba Roderici Toletani lib. II, cap. 22, de Reb. Hisp.: Et cum beatus Isidorus scripsisset Gothorum originem usque ad quintum annum regis Suintilae, S. Ildefonsus scripsit [Col. 0071A] tempora Gothorum, Alanorum, Vandalorum, et Suevorum a quinto anno Suintilae usque ad octavum decimum Recesuindi. Hactenus Codex ms. Toletanus; in aliis mendose additur: Et Isidorus Junior, qui a principio mundi incipit chronica, usque ad octavum decimum Recesuindi annum fideliter prosecutus, et usque ad destructionem Hispaniae per Arabes ipse scripsit. Nic. Antonius ita emendat, et conjungit haec verba cum superioribus: a quinto anno Suintilae usque ad octavum decimum Recesuindi annum. Et Isidorus Junior prosecutus usque ad destructionem Hispaniae per Arabes ipse scripsit. Malim tamen credere interpolationem sive additamentum 80 id esse alicujus: non enim hic erat locus ut Rodericus de Isidoro Juniore verba faceret, praesertim cum [Col. 0071B] Isidorus Junior, sive Pacensis Chronicon suum a temporibus Isidori Hispalensis inchoaverit, et post destructionem Hispaniae per Arabes ad plures annos continuaverit.

9. Cum ergo Rodericus Toletanus, et Lucas Tudensis eodem saeculo floruerint, ineptum est suspicari, continuationem Chronici Isidoriani, quae Ildefonsi nomen praefert, a Luca confictam fuisse. Imo Nic. Antonius, lib. V, n. 215, conjicit Lucam Tudensem ex Roderico Toletano desumpsisse quae de primatu ex Hispalensi sede ad Toletanam ob Theodiscli episcopi Hispalensis apostasiam translato in continuatione Chronici Isidoriani referuntur. Unde Lucas Tudensis, inquit, per me desumpserit . . . . . Suspecta enim quodammodo haec mihi sunt e Roderici calamo [Col. 0071C] venientia, qui perpetuam hanc Toletanae primatiae praerogativam ita acriter omni tempore tutatus fuit, ut brevissimo etiam, quod laudavimus, capite bis eam neque necessario expresserit. Atqui Lucas Tudensis anno 1236 suum Chronicon absolvit, Rodericus vero septem post annos: ex quo Florezius arguit tom. XXII Hisp. Sacr., p. 123, Rodericum potius verbis Tudensis usum, quam contra Tudensem Roderici. Sed multo magis aequum est credere, ante utriusque aetatem continuationem Isidoriani Chronici exstitisse, quam Rodericus in sua Historia conscribenda prae oculis habuerit, Lucas vero in Chronicorum collectionem admiserit.

10. Dicat aliquis, Rodericum continuatione genuina usum fuisse, quam Lucas interpolavit. Verum neque id sustineri potest. Etsi enim Rodericus de [Col. 0071D] praedicatione Mahometi in Hispania verba non fecit, tamen, ut nunc dicebam, aliam de Theodisclo fabulam, quae in ea continuatione legitur, adoptavit, lib. II, c. 21, de Reb. Hisp., ubi multa alia ad verbum ex ea continuatione de rege Cindasuindo protulit, et haec in rem nostram: Libros sanctorum Patrum diligenter fecit perquiri, et instituta beati Isidori firmiter observari. Hic perfidum Theodistum Hispalensem episcopum synodali sententia in exsilium misit, et dignitatem primatiae, quam ab antiquo habuerat, totius approbatione concilii Toletanae Ecclesiae confirmavit. Ad marg. notatur ex Mss. Compl., et al. exsulavit pro exsulare fecit. Atque exsulavit legitur in continuatione; in qua tamen desunt 81 nonnulla verba Roderici; ita enim [Col. 0072A] pergit: exsulavit, et dignitatem primatiae transtulit ad Ecclesiam Toletanam.

11. Tenendum ergo est, Ildefonsum Historiae Gothorum Isidori supplementum ad sua usque tempora adjecisse, quod alii postea, ut ipsa Isidori Chronica, ex aliis monumentis falsisve vulgi rumoribus auxerunt, et interpolarunt ante Roderici Toletani, et Lucae Tudensis tempora. Ac fortasse Pelagius Ovetensis, fabulosus dictus, nonnullam in his interpolationibus partem habuit: nam, ut dicam c. 77, in sylloge Chronicorum Pelagii Ovetensis reperitur etiam Supplementum D. Ildefonsi. Et saeculo quidem XII, quo Pelagius vixit, ea licentia invaluit veterum libros foedandi apocryphis additionibus, ut confirmat Mariana in tract. de Praedic. et Advent. S. Jacobi in Hispaniam, cap. 12: Calixti, inquit, librum sincerum [Col. 0072B] nusquam exstare certum habeo, sed additionibus et centonibus alienis foedum, frequenti ejus saeculi more, quo veterum scripta additionibus locupletandi specie miseris potius modis foedarunt: cujus licentiae non unum exemplum exstat. Sed exstant etiam hujusmodi corruptelae exempla longe ante saeculum XII.

12. Ne vero Lucam Tudensem auctorem fabularum quae in vetera illa chronica irrepserunt credamus, spectata ejus pietas suadet; ut recte in monito ad continuationem Chronicorum Isidori, Ildefonso ascriptam, observatur: Sunt, inquit doctissimus editor, qui cum Laurentio de Padilla putant, totum id quod sub Ildefonsi nomine venditavit (Lucas) fuisse ab illo confictum. A nobis nunquam impetrabunt, ut de viro probo temere cogitemus. Alfonsus Garsias Matamorus [Col. 0072C] de Academ. et doct. Hisp. vir., censet Lucam Tudensem, et Rodericum Toletanum non ad voluptatem aurium, sed ad memoriam, et ad judicium posteritatis scripsisse, et quam a deliciis longe tam ab ineptiis et mendacio procul abfuisse.

13. De praeclaris Lucae Tudensis gestis, ac pietate, cujus etiam precibus, dum viveret, Deum mirabilia quaedam operatum fuisse, satis firma opinio est, plura Florezius tom. XXII Hisp. sac. Quod autem ad rem nostram maxime facit, ipse Lucas in libris contra Albigenses in veterum scriptorum corruptores acerrime invehitur. Neque juvat opponere, Lucam eos potuisse reprehendere, qui erronea, aut haeretica libris Patrum immiscerent, quin eos improbaverit qui falsa quaedam, ut religionis causam adjuvarent, intersererent. [Col. 0072D] 82 Nam l. II, cap. 11, aperte ait: Quod autem dicunt, aliqua esse fingenda, licet vera non sint, ad Christi nominis gloriam dilatandam, cum B. Job simpliciter respondemus: Nunquid indiget Deus vestro mendacio, ut loquamini dolos pro eo? Unde ait organum Spiritus sancti (Gregorius Magnus in ea Job verba), Deus mendacio non eget, quia veritas fulciri non quaerit auxilio falsitatis. Minime ergo etiam ex Lucae Tudensis sententia excusari potest, qui Isidori aut Ildefonsi nomine ea venditet quae eos nunquam scripsisse scit, quamvis talia ea sint quae alioquin ad Christi nominis gloriam dilatandam pertinere viderentur.

14. Eum veritatis amorem, quem candide Lucas [Col. 0073A] profitetur, Florezius, loc. cit., pag. 124, ultro agnoscit; sed nihilominus auctorem interpolationum eumdem Lucam esse contendit, quia scilicet vir bono ac simplici animo praeditus sibi id licere putavit, quoniam in praefatione jam advertit, sibi propositum esse historiam conficere, in qua veteres historici conjuncti conspicerentur. Hoc autem monito, eos scriptores exhibuit, ut legentium utilitati magis consentaneum esse credidit, multis additis, quibusdam resectis, aliis suo stylo enarratis. Haec optima esset Lucae defensio, quantum quidem ad veri studium attinet, si revera ipse in praefationibus indicasset, se non genuina Isidori aliorumque chronica repraesentaturum, sed suo stylo accommodata, et ex aliis monumentis locupletata. Simile exemplum in prima [Col. 0073B] parte historiae, quae nunc dicitur Miscella, praecesserat; nam undecim priores libri sunt decem Eutropii libri, quibus Paulus Warnefridi subinde quaedam adjunxit: Eutropium Paulus idem continuat, Paulum Landulphus Sagax: alii alia addiderunt, aut interpolarunt. De Paulo vero Leo Marsicanus l. I, c. 15, Chron. Casin.: Ejusdem Adelpergae rogatu in Historia Romana, quam Eutropius breviter composuerat, plurima hinc inde de historiis ecclesiasticis addidit. Hoc in ipsa inscriptione operis innuitur. Adelperga, sive Aldeberga dux Beneventana fuit, filia Desiderii regis.

15. Ex Lucae Tudensis praefatione haec proferri possunt: Astrictus praeceptis gloriosissimae ac prudentissimae Hispaniarum reginae dominae Berengariae, quae, ut chronicorum libros, a beato Isidoro et a quibusdam [Col. 0073C] aliis peritis de historia regum Hispanorum et quorumdam aliorum editos, sibi scriberem imperavit, hanc praemisi praefationem. In Hispaniae illustratae tom. IV editum est Astrictis; sed 83 sensus exigit Astrictus, et ita scriptum reperio in Codice Vaticano 7004, olim Francisci Peniae. Post plura Lucas: Nos vero ad libros chronicorum a doctore Hispaniarum Isidoro editos manum mittimus, secundum etiam quosdam alios, Hispanorum regum et aliorum quorumdam seriem prosequendo, praeceptis gloriosissimae Hispaniarum reginae dominae Berengariae omni desiderio desiderantes fideliter satisfacere. Ipsa enim, cujus catholicis praeceptis non licet nec libet resistere, mihi Lucae indigno diacono, ut hoc perficerem, imperavit.

16. Verba illa quibus usus Lucas est, Ad libros [Col. 0073D] manum mittimus, etc., innuere videntur, non solum a Luca describenda fuisse chronica, sed in novam formam redigenda. Vellem tamen, clarius id exposuisset; nam sunt alia quae suadent, propositum tantum Lucae fuisse ut chronicorum seriem et collectionem ordinaret. Quid, quod Lucas ipse innuit, nihil se mutaturum, nisi quod exscriptorum vitio aut fraude corruptum reperisset? In prologo ad Isidorianum Gothorum Chronicon: Jam nunc, inquit, ad gesta regum Gothorum manum mittimus, Chronicorum librum Isidori doctoris Hispaniarum secundum in opere proponentes; tamen sciendum, quod in regum Gothorum serie, et in Romanorum imperatorum, atque aliorum principum fere ubique discors annorum numerus [Col. 0074A] scriptorum, vel aemulorum vitio reperitur. Quapropter ego in hujus operis annorum concordiam, utcunque potui, laboravi. Corrigat tamen catholica veritas, si quid forte in his vel aliis opusculis meis me viderit deviasse. Sane si Isidoriani Chronici continuatio ante Lucam Tudensem non existebat, quo pacto is sine falsarii nota eam potuit non solum confingere, sed etiam Ildefonso imputare?

17. Ut autem ad auctorem Vitae translationisque S. Isidori redeam, eum Lucam Tudensem esse non credo, primum quia de auctore ex nullo veterum testimonio aut ms. Codice constat, deinde quia etsi plura chronico Lucae, ac Vitae, et translationi communia sunt, tamen haec ratio solum arguit, ex antiquioribus monumentis diversos auctores eadem [Col. 0074B] verba sumpsisse: denique quia tam in Vita quam in translatione quaedam sunt quibus Lucas in Chronico refragatur, quin haec ratio ex diversa aetate, qua Lucas diversa opera scripserit, debilitari possit, cum potius videatur Lucas omnia sua opera ante episcopatum composuisse, ut colligit Florezius tom. XXII, pag. 133, et clarius pag. 145.

18. 84 Contendit tamen Florezius, Lucam auctorem Vitae ac translationis esse, quia auctor est libri de Miraculis S. Isidori; et auctor Vitae ac translationis diversus non est ab auctore operis de Miraculis. Videndum nunc, quodnam sit hoc opus de Miraculis S. Isidori. Nic. Antonius librum de Miraculis a translationis historia diversum non esse conjiciebat l. VIII, n. 71: nam postquam de translationis [Col. 0074C] historia egit, addidit: Plane scriptum hoc transtulisse in vernaculam (linguam) videtur nobis Joannes de Robles in eo libro qui solet vulgo ei ascribi, Historia de los milagros de S. Isidoro arzobispo de Sevilla nuncupatus, et anno 1525 in lucem editus. Dubius haerebat in Bibliotheca nova, verbo JOANNES DE ROBLES; de quo ait: Scripsisse dicitur, De la traslacion y milagros del glorioso San Isidoro arzobispo de Sevilla, Salmanticae, ut suspicor . . . Qui transtulisse, aut scripsisse mihi videtur anonymi opus de Vita S. Isidori, et Lucae Tudensis, si non et hujus est laudata Vita, libellum de translatione et miraculis ejusdem sancti doctoris: quae duo penes me mss. ex Codice Toletanae ecclesiae, nec hactenus edita, remissurus propediem sum ad clariss. virum Godefridum Henschenium, etc. Librum describit Florezius, [Col. 0074D] qui vidit. Editio absoluta fuit die 2 Januarii 1525, Salmanticae, ut ex postremo folio liquet. In primo folio est imago S. Isidori, et alia S. Martini Canonici Legionensis, in altero haec libri inscriptio: Comienza la historia del muy bienaventurado S. Isidoro arzobispo de Sevilla, primado et doctor excellentissimo de nuestras Españas, la qual se divide en tres partes. En la primera se contiene su vida, et origen. En la segunda su glorioso pasamiento de este siglo a la perpetua bienaventuranza. En la tercera se contiene la trasladacion de su santo cuerpo de la ciudad de Sevilla a la ciudad de Leon. Y despues de toda la dicha historia se sigue el libro principal de los miraglos (sic) de mismo santo Isidoro. Lo qual todo fue sacado a la [Col. 0075A] letra de las historias originales, et mas autenticas, que estan escriptas por los bienaventurados sant Allfonso, arzobispo de Toledo, e sant Braulio, obispo de Zaragoza, discipulos de sant Isidoro, et por otros antiguos, que escribieron su historia, la qual fue ansi sacada, et trasladada de latin en romance por un Religioso Canonigo Reglar de su monasterio de santo Isidoro de Leon, que fue el mismo que romanceo el dicho libro principal de sus miraglos, sin quitar, 85 ni añadir cosa alguna substancial, como se hallara cotejando esta vulgar trasladacion con los dichos originales, que son escriptos en buena latinidad.

19. Auctor operis, vel operum Latinorum de vita, transitu, translatione, et praecipue miraculis S. Isidori nullus indicatur. Interpres unus idemque esse dicitur Canonicus quidam monasterii Legionensis [Col. 0075B] S. Isidori, quem Aegidius Gonzalez, et Nic. Antonius Joannem de Robles nominant. Refert interpres in opere de Miraculis, Codicem Latinum membranaceum, quo id opus Latinum continebatur, exstitisse olim in monasterio Legionensi S. Isidori, inde post varios casus ad collegium Complutense, a cardinali Francisco Ximenez fundatum, devenisse: ex quo exemplar descriptum fuit et ad monasterium Legionense S. Isidori delatum. Ex hoc exemplari liber in Hispanum idioma conversus fuit.

20. Historia vitae et translationis, quae libro de miraculis praemittitur, brevior est ea quam Bollandiani ediderunt, et cui pauca quaedam miracula subjecerunt. Duo ergo opera diversa Florezius agnoscit, sed ab eodem auctore Luca Tudensi composita, [Col. 0075C] prius opus de Miraculis, praemissa brevi historia vitae et translationis, posterius historiam longiorem vitae et translationis, subjuncta paucorum quorumdam miraculorum expositione. Jam quod Lucas Tudensis opus de Miraculis S. Isidori scripserit, ex ejus prologo librorum adversus Albigenses constat: Seponens ad tempus prosequi ea quae de miraculis S. Isidori confessoris coeperam enarrare: et in fine librorum: Divinitus factum credo, ut qui beati Patris Isidori miracula proposui in laudem Domini declarare, etc. Denique cum in libro de Miraculis multa sint quae eodem modo in Chronico et Historia vitae et translationis referuntur, inde Florezius concludit, horum omnium operum unum eumdemque esse auctorem Lucam Tudensem.

[Col. 0075D] 21. Verum, ut concedam absolvisse Lucam opus de Miraculis, quae enarrare coeperat, et declarare proposuerat; ut admittam, opus Lucae de Miraculis diversum non esse ab eo quod in vernaculum sermonem redditum est, redit iterum redibitque semper mea responsio, facilius esse, ut plures diversi auctores e vetustioribus monumentis multa etiam ad verbum in suos libros immiterent: qui mos tunc erat scribendi: quam ut unus idemque auctor in 86 nonnullis varius sibique parum constans esset, praesertim cum Florezius doceat, haec omnia opera a Luca Tudensi absoluta fuisse ab anno 1234 ad annum 1239, quo ad sedem Tudensem evectus fuit, exstinctus demum anno 1249. Quod autem ait Florezius, [Col. 0076A] diversas quandoque res in his operibus enarrari, quia Lucas utrasque probabiles credidit, aut quod postremo scripsit, melius credidit; primum, cum sermo sit de factis inter se contrariis, sustineri nequit; alterum valeret, si Lucas rationem reddidisset cur non multo ante contrarium enuntiasset: id enim quodammodo exigit incorrupta fides historici.



CAPUT XIV. Vita S. Isidori, auctore Roderico Cerratensi. Notationes in hanc Vitam.

1. »Isidorus, natione Carthaginensis, filius Severiani ejusdem provinciae ducis, Theodorici regis Gothorum filii, germanus sanctorum Leandri archiepiscopi Hispalensis, et Fulgentii episcopi et doctoris ac Florentinae virginis, virginum praepositae, archipraesul [Col. 0076B] Hispalensis, Hispaniarum primas, cum esset infantulus, a nutrice ad hortum ductus fuit, et ibi per oblivionem inter olera dimissus. Post aliquos dies lugens filium Severianus, sedens contra hortum, vidit apum multitudinem cum ingenti murmure: qui in stuporem versus, ad hortum, vocatis servientibus, festinavit: et accedentes viderunt alias apum in os pueri intrantes, et exeuntes; alias vero super faciem, et totum corpus mellis et favi operimenta texentes. Pater autem cum clamore, et lacrymis puerum amplexatus est, et apes ita in sublime se extulerunt ut non possent videri.

2. »Leander autem archipraesul diligebat puerum spiritualiter, extra patriam eum habens solatium, et non parcebat urgere, docens eum. Cum igitur puer [Col. 0076C] Isidorus litteris fuisset traditus, atque ut sibi videbatur, minus esset capacis ingenii, verbera magistri metuens, haud procul fugit ab urbe Hispalensi. Cumque fatigatus juxta marginem cujusdam putei resedisset, vidit pergrande saxum tortuosis foraminibus perforatum, et quoddam suppositum lignum canelatum [Forte canalatum]. Haec dum secum tacitus cogitaret, ecce quaedam mulier 87 venit ad hauriendam aquam. Ad quam puer, Rogo, inquit, dissere, quis, vel ad quid lapidis hujus foramina, et illius ligni canales factae fuerunt? Lapis, ait, iste frequenti guttarum instillatione perforatus; et lignum frequenti chordarum ductu canelatum. Tunc puer ad se reversus dixit: Si lapis durissimus aqua cavatur, et lignum chordis secatur, quanto magis ego [Col. 0076D] homo, discendo quotidie, ad augmentum scientiae valebo pervenire? Reversus igitur Hispalim, magistrorum disciplinae se humiliter subdidit; et tanta illi gratia coelitus est infusa, ut quidquid a magistris audiebat, avide retinebat. Sicque Latinis, Graecis et Hebraicis litteris instructus, in trivio et quadrivio fuit perfectus, in doctrinis philosophorum praeclarus, divinis humanisque legibus eruditus, suavi colloquio, vita et doctrina clarissimus.

3. »(Cum esset juvenis, et in scientia multum profecisset, audita fama Gregorii, nocte natalis Domini in ecclesia Hispalensi prima lectione perlecta, extra ecclesiam egressus, in parvissimo tempore Romam devenit, et beatum Gregorium in Matutinis invenit: quo viso, beatus Gregorius, nimium laetatus, protinus [Col. 0077A] agnovit, et Deo gratias agens, amplexatus est eum: post evangelicam vero lectionem valefaciens ad ecclesiam Hispalensem ipsa nocte rediit, et clericos matutinas laudes reperit celebrantes.)

4. »Ad utilitatem fidelium multos libros composuit, multas haereses exstirpavit, Arium condemnavit. Hujus Arii, presbyteri Alexandrini, insania cum insanirent impii, Athanasio expulso, Eusebio exterminato, Hilario proscripto, Leovigildus rex, Hispaniarum ecclesias persequens, Masonam Emeritensem episcopum, et Leandrum Hispalensem archiepiscopum relegavit. Isidorus autem scientia clarus, genere nobilis, corpore pulcher, moribus gravis, eloquentia suavis, inter oblatrantes Arianorum frequentias nec minis terretur, nec blanditiis demulcetur, sed fervore [Col. 0077B] charitatis succensus fulmina divini eloquii ardentia emittebat, quibus saevientium obumbrabat aspectus. (Adiit etiam Recaredum Leovigildi regis filium, et eum ab Ariana haeresi ad fidem catholicam revocavit.) Mortuo autem Toleti miserabiliter Leovigildo, et substituto in regno catholico Recaredo, reversus est Leander a Carthagine, et pax Ecclesiae restituta, et Ariana haeresis exstirpata, et Suevi, qui Gallaeciam obtinebant, consecuti sunt baptisma.

88 5. »(Cernens ergo Leander Isidori constantiam, nescio quo praeventus praesagio, ne, se dimisso, causa praedicationis vel ob aliud, extraneas peteret regiones; vel ne virginitatem, quam ab infantia custodierat, levi famine macularet, in cella eum, rege et multis aegre ferentibus, reclusit. Rex vero Recaredus [Col. 0077C] et multi alii cellae assistebant, et de fonte Salvatoris almi Isidori sapientiam hauriebant. Cum igitur Leander finem suum appropinquasse cognosceret, fratrem suum Isidorum a cella educi, et sibi praesentari precatur. Quod cum Isidoro retulissent, qui jam parvam cellulam omnibus temporalibus (divitiis) praeponebat, ait: Scitote, me ab hac cella minime egressurum, quandiu frater meus superstes exstiterit, ipse enim hoc proposito sacramenti firmavit.)

6. »Beato igitur Leandro inter angelos translato, rex Recaredus, principes, episcopi, et populi in episcopum unanimiter elegerunt, et, licet invitum, de cella eduxerunt. (Quod cum nuntiatum esset beato Gregorio papae, electionem libentissime confirmavit, pallium tribuit, et, ut primatiae honorem in Hispaniis exsequeretur, concessit.) Decoratur igitur infula praesulari: [Col. 0077D] semper erat prudens, semper castus, semper constans, semper justus, semper modestus: ubique utilis, ubique devotus, passionem Christi semper habens in oculis: plus amari appetens, quam timeri: magis prodesse, quam praeesse: jejuniis, et orationibus, et sanctarum Scripturarum meditationibus insistens: ex vilissimis cibis, non ad cupiditatem, sed necessitatem modica sumens, sibi parcus, aliis largus, eamdem, quam prius, sequebatur humilitatem. Inerat, quasi proprium, gaudere cum gaudentibus, flere cum flentibus, miseris compatiens, eleemosynas eis largissime tribuebat. In prosperis et adversis unus semper vultus cunctis laetior occurrebat. In tanto dignitatis culmine sublimatus, non ad cathedram, sed ad curam, [Col. 0078A] non ad honorem, sed ad onus, non ad principandum, sed ad serviendum, non ad subditorum marsupia evacuanda, sed ad facinora exstirpanda, non ad quietem, sed ad laborem, episcopi dignitate se vocatum, non minus operibus quam sermonibus fatebatur.

7. »Circa scholares ita sollicitus erat, ut pater singulorum probaretur. Et, ut removeret ab eis materiam vagandi, extra urbem Hispalensem mirae pulchritudinis construxit monasterium, a quo nulli scholari exeundi ante quadriennium licentiam praebebatur: quosdam 89 vero ditiores, qui inesse monasterio recusabant, ne gyrovagantes mentes a studio revocarent, ferreis astringebat compedibus: ex quorum collegio emicuit Ildefonsus, et Braulius episcopus [Col. 0078B] Caesaraugustanus. Et quia non semper docere eos praesentialiter poterat, ubicunque magistros aptos sciebat, prece et pretio eos ducebat, ut in scholaribus docendis darent operam efficacem; fomes namque et occasio haeresis, et totius mali lapsus morum clericorum et religiosorum, segnis contemptus scientiae Scripturarum. Super religiosos quoque summopere vigilabat, ne quis eorum inopia mergeretur, aut verbi Dei inedia deperiret. Quamvis etiam suae et aliorum consulendo saluti, mulierum vitaret praesentiam, quascunque tamen sanctimoniales in Dei laudibus cerneret permanentes, mira affectione venerabatur, et assiduis largitionibus providebat. Per Hispaniae etiam regionem plurima et pulchra aedificavit monasteria.

[Col. 0078C] 8. »Non autem contentus uni soli provinciae prodesse, qui omnium fidelium utilitati se natum credebat, per civitates et regiones egressus, verbum Dei praedicabat. (Inde venit Romam, id humiliter summo pontifice postulante: ibi expeditis negotiis, regressus est in Hispaniam cum honore. Cujus adventum audientes Gallici et Hispani, cum siccitate aeris laborarent, et ex pluviae defectu fruges, arbores, atque herbae arescerent, et homines ex ipsa intemperie gravem molestiam corporum sustinerent, cum crucibus et lampadibus de singulis civitatibus ei obviam procedebant, ut pro eis Dominum precaretur. Narbonenses vero populi clamabant ad eum dicentes: O pie Hispaniarum doctor Isidore! tuis orationibus ab imminentibus periculis erue nos. At ille, elevans manus ad coelum, Dominum precabatur, quod ad gloriam [Col. 0078D] sui nominis populo suo remissionem peccatorum, corporum sanitatem, aeris temperiem, pluviarum largitionem, atque fructuum abundantiam impertiri dignaretur. O mira orationis virtus! cum enim aeris esset nimia serenitas, et solis ardore omnia aestuarent, magna subsecuta est pluviae abundantia, et aeris temperies, et corporum sanitas, ac fructuum abundantia. Profectus inde, curationes aegritudinum, similiter et pluviae comitabantur eum.)

9. »(Veniente autem eo haud procul ab Hispali, nuntiatum est ei, quod quidam Machometus inauditarum opinionum ore vipereo infecerat audientes; et draco, magnae trabis quantitatem excedens, ore flammivomo 90 pta (sic) suburbia redegit in solitudinem. [Col. 0079A] Quo audito, misit nuntios, qui Machometum vinculis astrictum suo adventui praesentarent. Sed numani generis inimicus apparuit dicens Machometo: Adversarius noster adest Isidorus: velociter igitur ab Hispania discede, quoniam ejus praesentiam nec tu, nec angeli Dei potestis sustinere. Cui Machometus: Quid est hoc novitatis, quod angeli mortalis hominis praesentiam sustinere non valent? Ad hoc diabolus: Ne dixeris, novitatis, sed plurimae antiquitatis. Nam primus homo, cui angeli deputati erant ad custodiam, de paradiso ejectus est circumventione diaboli; et angeli Dei in nullo eum juvare potuerunt. Cui Machometus: Et, si Isidori instantia me minime proficere praesciebas, quare totam Hispaniam per me lucraturum dixisti? Ad hoc diabolus: Ex divina revelatione [Col. 0079B] cognovi eum Romae remansisse; sed proposita divinae voluntatis alt . . . . in . . . . videretur propter nequitiam hominum, et propter poenitentiam: propter nequitiam, ut pro . . . . terrae promissionis filiis Israel: nondum enim, ait Scriptura, completae sunt iniquitates Amorrhaeorum: propter poenitentiam, ut in populo Ninive, cui propter poenitentiam misertus est Deus. Nunc igitur festina hinc, et vade in Africam, in gentem magnam futurus; docesque (Forte doceque) ibi praecepta mea; nondum enim completae sunt iniquitates Hispanorum. Convocatis itaque suis, Machometus cuncta narravit eis per ordinem, et acceleravit fugam; et veniens in Africam, innumeram Ismaelitarum gentem seduxit. Venientes autem nuntii Isidori Cordubam, et non invenientes Machometum, [Col. 0079C] ad mare usque persequentes, quibusdam de suis captis, reversi sunt ad sanctum doctorem.)

10. »Aera DCLVI prophetavit Machometus in tempore Sisebuti Gothorum, et in tempore Heraclii Romani imperatoris. Decem annis sectam obtinuit; et obiit aera DCLXVI, anno Heraclii XVII, et docente in Hispania Isidoro.

11. »(Accedente autem eo ad locum qui Sancta Eulalia dicitur, apparuit horrendae visionis bellua immanissima ex ore cujus flammarum strepitu sonitus audiebatur. Hortabatur vero suos sanctus, ut securi accederent. Appropinquantibus illis, draco, demisso capite, stetit. Cui sanctus: In nomine, inquit, Jesu Christi praecipio tibi, ut eas in locum ubi nulli noceas creaturae. Ad hoc serpens, cum sibilo et strepitu [Col. 0079D] recedens, nusquam comparuit.)

91 12. »(Cumque appropinquasset Isidorus Hispalim, occurrit ei multitudo clericorum, scholarium, monachorum, et laicorum cum magno gaudio; et ex compressione turbarum concurrentium, ut tangerent fimbrias sancti Patris, quaedam mulier praegnans praefocata exspiravit. Quod cernens sanctus, flens oravit Dominum, et surrexit mulier dicens: Benedictus tu, Pater, quia per te ego et filius meus liberati sumus de manu inimici. Et sciscitanti populo qualiter evenisset ei, respondit: Egredientem animam meam et animam filii mei, qui in utero est, caterva daemonum nexibus igneis eas ad poenas carpere parabant; sed glorioso Patre pro nobis orante, audita est vox, dicens: [Col. 0080A] Revertantur animae horum ad corpora sua, quoniam amicus Dei Isidorus orat pro eis.)

13. »Veniebant autem ad eum alii, ut audirent alterius sapientiam Salomonis; alii, ut viderent eum miracula facientem; alii vero tentantes eum; quorum unus fuit Gregorius, haereticus antistes, qui in synodo Hispali celebrata coram judicibus cum eo disputans, admirans in doctrina ejus, non exspectans sententiam judicum, se victum clamavit, episcopis autem et omnibus congaudentibus. (Caecus astitit, rogans Isidorum, ut lumen per eum recipere mereretur, Gregorius vero, intuens dissimulantem Isidorum, precatur ut chirothecam quam manu tenebat, sibi porrigeret, qua impetrata, surrexit, et caeci oculos de ea (sic) tangens, dixit: Dominus Jesus Christus, [Col. 0080B] qui oculos cordis mei per beatum Isidorum illuminavit, oculos corporis tui illuminet meritis ejus. Quo dicto, sanguine de oculis caeci erumpente, visum recepit.)

14. »Diem autem obitus sui discipulis praesignavit, et sollicitus de grege sibi commisso, omnis Hispaniae episcopos, abbates, et principes, Toleti ad synodum convocavit, ubi finem praedicavit, pacem firmavit, et haereses condemnavit. Et, regressus Hispalim, largas eleemosynas fecit, et gravi febre fessus, ad ecclesiam se deferri jussit; et facta oratione pro venia peccatorum, Viaticum suscepit, et residuam pecuniam fecit pauperibus erogari; et dans osculum omnibus, ad cellam suam reportari se fecit. Omnibus autem silentibus, et obitum exspectantibus, post [Col. 0080C] diem quartam confessionis suae, stans in ecclesia, peracto sermone ad populum, expandit manus ad coelum, et benedicens omnibus, gregem Deo committens, sanctum Deo tradidit spiritum. Et de corpore ejus tanta effluxit fragrantia omnium 92 aromatum vincens odorem, ut omnes qui aderant coelesti perfrui beatitudine viderentur. Diversarum autem aegritudinum concurrerunt infirmi, qui, non solum tactu corporis, sed solo odore pristinae restituuntur sanitati. Plures viderunt ejus animam ab angelis jubilantibus in sublime deferri, et Christum cum innumerabili sanctorum (caterva) ei obviam procedentem. Quidam familiaris ejus tristis, raptus in exstasi, vidit eum cum virginitatis, et confessionis corona inter innocentes primatum tenere, et dicentem sibi: [Col. 0080D] Consolare, quia paratus sum per me auxilium imploratoribus [Forte implorantibus] ferre subsidium. Obiit autem aera LXX IIII (deest DC), episcopatus sui XL anno, Nonis Aprilis, tempore Cinciliani regis Hispaniae et Heraclei imperatoris Romanorum, illius qui crucem Domini a Cosdroe allatam Hierosolymis restituit, et exaltavit. Et sepultus est Hispali inter Leandrum fratrem suum, et virginem Florentinam sororem suam. Testamentum nullum fecit, quia, antequam obiret, pauperibus distribuit omnia quae habebat. (Duas lucernas arte naturali fecit ipse perpetim ardentes, quarum una ad caput, aliam ad pedes posuerunt, ut continue corpus sanctissimum illustrarent.)

[Col. 0081A] 15. »Anno autem LXXX post obitum Isidori tempore Roderici capta est Hispania a Saracenis usque ad covam, quae dicitur Sanctae Mariae, ubi Pelagius, ex regia traduce oriundus, et alii post eum Saracenos viriliter expugnaverunt. Anno autem Domini 1062, regnante rege Ferrando, filio regis Sancii, cum uxore sua Santia, translatum est corpus beati Isidori in urbem Legionensem X Kalendas Januarii.«

16. Haec Vita a Roderico Cerratensi scripta compendium quoddam est alterius Vitae a Bollandianis editae, auctore Canonico Legionensi, qui Lucas Tudensis a nonnullis creditur. Multa in ea sunt aut aperte falsa, aut saltem dubia, et apocrypha; ea praesertim quae Florezius uncinis clausa esse voluit; qui breves notas adjunxit. Num. 2, in ms. erat spal, pro quo Florezius edidit spiritualiter, et conjiciebat [Col. 0081B] specialiter, aut aliquid hujusmodi. Suspicabar diligebat puerum. Spali (pro Hispali) extra patriam, etc. Num. 5, apud Bollandianos nescio si quo; in ms. Florezii videtur fuisse nescitur quo. Ibid. Bollandiani legunt temporalibus divitiis: ms. Florezii omittit divitiis, quod in compendio Vitae omissum fortasse ab ipso Roderico est. Num. 14, pro Nonis Aprilis Florezius legi jubet Prid. Non. Apr., nam die 4 Aprilis Isidorum decessisse, communis et prope 93 certa sententia est. Num. 15, corrigendum est quod dicitur anno autem LXXX; in actis translationis legitur LXXV.

17. Dubitari etiam potest, an alii sint librariorum errores, ut num. 13, synodo Hispali celebrato pro celebrata, et num. 14, crucem Domini a Cosdroe allatam pro ablatam. Rodericus Cerratensis ordinis Praedicatorum [Col. 0081C] claruit saeculo XIII, Vitas sanctorum ex antiquis ecclesiarum breviariis aliisque monumentis collegit, nondum editas, paucis exceptis, quae in Hispania Sacra vulgatae sunt. Ejus mentionem nec Nic. Antonius in Biblioth. Vet. Hisp., nec Bayerius in not. faciunt. Florezius tom. III Hisp. Sacr., pag. 396, num. 4 Append., ex ipso Cerratensis opere, quisnam is homo fuerit, collegit, quem prope medium saeculum XIII scripsisse affirmat.

18. In veteri editione librorum S. Isidori contra Judaeos, quae ad annum 1483 refertur, ut exponam cap. 66, sunt excerpta quaedam ex hac Vita, ut videtur, vel ex lectionibus alicujus officii S. Isidori. Cum in iis Excerptis legatur, nescitur quo ductus [Col. 0081D] spiritu, posset num. 5 Vitae retineri nescitur, pro quo Florezius edidit nescio.



CAPUT XV. Lectiones in festo S. Isidori ex Breviariis antiquis: Hymni: memoria in aliis libris liturgicis.

1. »Isidorus, natione Hispanus, ex Nova Carthagine, cui pater ipsius Severianus dominabatur, a sanctis viris Leandro archiepiscopo Hispalensi, et Fulgentio episcopo Astigitano, fratribus suis, sancte et liberaliter in studio litterarum educatus est: et ingentem doctrinam Latine, Graece atque Hebraice cum magna nominis claritate consecutus. Hic adolescens adhuc haeresim Arianam, duae gentem Gothorum, Hispaniae latissime dominantem, [Col. 0082A] penitus jam pridem invaserat, constanter palam arguebat; ut prope fuerit ut ab Arianis necaretur. Sed cohibitus a Leandro, hunc sibi successorem fore praesagiente, et, ut se commodiori tempori reservaret, admonitus, indignationem temperavit. Igitur Leandro vita functo, Isidorus magno regis Recaredi et populi consensu in Hispalensi archiepiscopatu sufficitur. Quam electionem S. Gregorius papa confirmavit, eique pallium misit in Hispaniam. Quantum vero pontifex factus, 94 fuerit constans et humilis, patiens et benignus, compatiens miseris et pauperibus, et cunctis virtutibus insignitus, nullius lingua sufficeret ad narrandum. Construxit monasteria, et collegia aedificavit: in quibus, studiis sacris et divinis lectionibus vacans, plurimos discipulos, [Col. 0082B] qui ad eum confluebant, erudivit: inter quos fuit B. Ildefonsus, Toletanae Ecclesiae postea archiepiscopus. Scripsit librum Etymologiarum, et sacri Canonis libros plurimos commentatus est: et tot tantaque alia volumina scripsit ut humana vix vita tantis suffecta laboribus videatur. Sed qui Deo student, nihil non proclive sentiunt, nihil frustra conantur, nihil non ex voto consequuntur. Fuit denique Isidori tanta doctrinae ac sanctitatis opinio, ut coacto concilio generali, ultro fuerit a pontifice maximo vocatus. Ubi mirum est, quantum ponderis et auctoritatis habuerit in singulis rebus Isidori sententia apud pontificem et omnes praelatos. Reversus autem in Hispaniam, cum suam mortem et Hispaniae vastationem a Saracenis publice praedixisset, migravit [Col. 0082C] e vita pridie Nonas Aprilis, anno Domini sexcentesimo trigesimo quinto, Sisenando in Hispania regnante, sepultusque fuit Hispali. Unde postea translatus est in urbem Legionem a Fernando I, Castellae simul et Legionis rege, qui hoc ab Eneto Saraceno, Hispali regnante, magnis precibus et praemiis impetravit: cujus nomine templum aedificatum est Legione; ubi sepultus, miraculis clarus, colitur magna populi religione.«



Constantini abbatis Cajetani notae.

2. Hanc S. Isidori Vitae Historiam habuimus ex eo libello qui sejunctim impressus Antuerpiae 1572 amplectitur, ut eo loco praenotatur, Festa sanctorum, et eorum Officia propria, auctoritate apostolica recepta, quae in ordine divi Jacobi in Hispania specialiter celebrantur. Eadem haec quoque sanctorum Hispanorum [Col. 0082D] Officia in totius Hispanicae Ecclesiae gratiam Pius V, Gregorius XIII, et Sixtus V ea ipsa auctoritate apostolica confirmarunt, et concesserunt, ut ex editione eorumdem Romae facta 1609 compertum habui. Denique hanc ipsam S. Isidori Vitae historiam ante concilium Tridentinum, in ejusdem Isidori festo die, per lectiones item distinctam, Romana Ecclesia recitabat, ut videre est in eo Breviario quod 95 a Cardinali Francisco Quignonio, jussu Clementis VII papae confectum, Pauli III vero recognitum atque editum est. Qua de causa sacra istorum Officiorum auctoritate et nos in hoc opusculo non semel usi sumus.

3. In Breviario Quignoniano has easdem lectiones [Col. 0083A] in festo S. Isidori exstare, Cajetanus innuit; quod ex parte verum est. Congruit enim Breviarium Quignonianum cum his lectionibus usque ad verba, pallium misit in Hispaniam. Tum omittit, Quantum vero pontifex factus, usque ad verba, ex voto consequuntur. Obitum S. Isidori assignat anno Christi nati sexcentesimo vigesimo secundo. Addit, translatus est in urbem Legionem a Fernando rege Legionensi: lectiones a Cajetano productae vocant Castellae simul et Legionis regem; quod quidem verum est, et eodem modo exprimitur in lectionibus inter officia propria sanctorum, qui in Hispania celebrantur, Antuerpiae 1716 excusis: anno Domini sexcentesimo trigesimo quinto, Sisenando in Hispania regnante. Cujus corpus sepultum primo Hispali, deinde translatum fuit in urbem [Col. 0083B] Legionem a Fernando primo Castellae simul et Legionis rege, etc. Reliqua in his novis lectionibus aliisque antiquioribus apud Cajetanum conveniunt, nisi quod in his novis legitur suffectura esse pro suffecta esse apud Cajetanum. Lectiones, ut a cardinali Quignonio in suo Breviario editae sunt, prodierunt deinde in quodam Breviario Romano de Camera nuncupato, Venetiis impresso in fol. anno 1550, ut facile tunc ante Pii V constitutionem de Breviario Romano reformando ejusmodi auctiora Breviaria pro libitu editorum aut typographorum vulgabantur.

4. Recitasse quoque Romanam Ecclesiam hanc Isidori Vitam per lectiones distinctam, ex Breviario Quignoniano colligit Cajetanus, sed minus idoneo argumento. Non enim Ecclesia Romana novum illud Breviarium unquam adoptavit: sed solum auctoritate [Col. 0083C] apostolica confectum fuit, ut privatim, qui vellent, petita et obtenta prius facultate, eo uterentur. Qua de re plura dixi in Appendice secunda ad Hymnodiam Hispanicam, quae tota in Breviarii Quignoniani fatis explicandis versatur. Usus nunc sum editione Lugdunensi anni 1553, quam tunc in bibliotheca Imperiali existentem laudavi, ac deinde ex auctione ejusdem bibliothecae mihi comparavi. Plures ac diversas alias ejusdem Breviarii editiones in schedis 96 notatas habeo, quae caeteris in ea appendice descriptis addi poterunt, siquando Hymnodia Hispanica auctior correctiorque denuo typis committetur. Interea describam aliam editionem, a me nuperrime coemptam ex libris duplicibus bibliothecae Angelicae: quae editio olim in bibliotheca Passioneia exstabat, [Col. 0083D] ut ex stemmate apparet. Titulus est: Breviarium Romanum ex sacra potissimum Scriptura et probatis sanctorum historiis nuper confectum, ac denuo per eumdem auctorem accuratius recognitum, eaque diligentia hoc in anno a mendis ita purgatum, ut Momi judicium non pertimescat. Cum privilegio ad decennium. Lugduni apud haeredes Jacobi Junctae 1556. Editio est in folio, qua in forma Breviarium Quignonianum editum nondum videram. Haeretici jactant, rarissima esse hujus Breviarii exemplaria, quod catholici illud abolere studuerint. Sed praeter haec duo, quae dixi, exemplaria, ego olim tria alia acquisivi, quae viri illustres a me dono oblata acceptarunt.

5. E breviariis pervetustis Hispaniae, in quibus [Col. 0084A] Isidori commemoratio exstat, Tamayus in Martyr. Hisp. recenset Hispalense, Toletanum, Placentinum, Segoviense, Salmanticense, Zamorense, Seguntinum, Abulense, Compostellanum, Cordubense, Illiberitanum, Burgense, Palentinum, Pampilonense, Caesaraugustanum, Asturicense ms., Turiasonense, Dominicanum, Benedictinum; quae omnia apud se esse, si credere dignum est, testatur. Cum Urbanus II primatum Hispaniarum sedi Toletanae anno 1088 restituit, ac confirmavit, simul pallium archiepiscopo Toletano D. Bernardo misit, quo in praecipuis festivitatibus uteretur, inter quas nominat Natale S. Isidori et Leandri.

6. Cum autem officium S. Isidori pro tota Ecclesia recitandum in Romanum Breviarium immissum [Col. 0084B] hoc saeculo fuerit, juvat lectiones novas hoc loco apponere, ut cum veteribus conferantur:



Lectiones in festo S. Isidori ex Breviario Romano recognito: die 4 Aprilis.

7. Lectio IV.---»Isidorus natione Hispanus, doctor egregius, ex nova Carthagine Severiano patre provinciae duce natus, a sanctis episcopis Leandro Hispalensi, et Fulgentio Carthaginensi fratribus suis pie et liberaliter educatus, Latinis, Graecis et Hebraicis litteris, divinisque 97 et humanis legibus instructus, omni scientiarum atque Christianarum virtutum genere praestantissimus evasit. Adhuc adolescens haeresim Arianam, quae gentem Gothorum, Hispaniae latissime dominantem, jam pridem invaserat, tanta constantia palam oppugnavit, ut parum [Col. 0084C] abfuerit, quin ab haereticis necaretur. Leandro vita functo, ad Hispalensem cathedram invitus quidem, sed urgente in primis Reccaredo rege, magnoque etiam cleri, populique consensu, assumitur, ejusque electionem sanctus Gregorius Magnus, nedum auctoritate apostolica confirmasse, sed et electum, transmisso de more pallio, decorasse, quin etiam suum et apostolicae sedis in universa Hispania vicarium constituisse perhibetur.

Lectio V.---»In episcopatu quantum fuerit constans, humilis, patiens, misericors, in Christiana et ecclesiastica disciplina instauranda sollicitus, eaque verbo et scriptis stabilienda indefessus, atque omni demum virtutum ornamento insignitus, nullius lingua enarrare sufficeret. Monastici quoque instituti [Col. 0084D] per Hispaniam promotor et amplificator eximius, plura construxit monasteria, collegia itidem aedificavit, ubi, studiis sacris et lectionibus vacans, plurimos discipulos, qui ad eum confluebant, erudivit, quos inter sancti Ildefonsus Toletanus, et Braulio Caesaraugustanus episcopi emicuerunt. Coacto Hispali concilio Acephalorum haeresim Hispaniae jam minitantem, acri et eloquenti disputatione fregit atque contrivit. Tantam apud omnes sanctitatis et doctrinae famam adeptus est, ut elapso vix ab ejus obitu sextodecimo anno, universa Toletana synodo duorum supra quinquaginta episcoporum plaudente, ipsoque etiam sancto Ildefonso suffragante, doctor egregius catholicae Ecclesiae novissimum decus, in saeculorum fine doctissimus, et cum reverentia nominandus appellari [Col. 0085A] meruerit; eumque sanctus Braulio non modo Gregorio Magno comparaverit, sed et erudiendae Hispaniae loco Jacobi apostoli coelitus datum esse censuerit.

Lectio VI.---»Scripsit Isidorus libros Etymologiarum, et de Ecclesiasticis Officiis, aliosque quamplurimos Christianae et ecclesiasticae disciplinae adeo utiles, ut sanctus Leo papa quartus ad episcopos Britanniae scribere non dubitaverit, sicut Hieronymi et Augustini, ita Isidori dicta retinenda esse, ubi contigerit inusitatum negotium, quod per canones minime definiri possit. Plures etiam ex ejusdem scriptis sententiae inter canonicas Ecclesiae leges relatae conspiciuntur. 98 Praefuit concilio Toletano IV, omnium Hispaniae celeberrimo. Denique cum ab Hispania [Col. 0085B] Arianam haeresim eliminasset, morte sua et regni vastatione a Saracenorum armis publice praenuntiata, postquam quadraginta circiter annos suam rexisset ecclesiam, Hispali migravit in coelum anno sexcentesimo trigesimo sexto. Ejus corpus inter Leandrum fratrem, et Florentinam sororem, ut ipse mandaverat, primo conditum, Ferdinandus primus, Castellae et Legionis rex, ab Eneto Saraceno Hispali dominante magno pretio redemptum Legionem transtulit, et in ejus honorem templum aedificatum est, ubi miraculis clarus magna populi devotione colitur.«

8. Concessum fuit officium S. Isidori episcopi, confessoris et doctoris, cum his lectionibus pro universa Ecclesia ab Innocentio XIII die 25 Aprilis 1722, de quo [Col. 0085C] videri potest Benedictus XIV, l. IV de Beatif., part. II, cap. 11, num. 15, qui rationem addit: Sanctus quippe hic jam tanquam doctor colebatur in regnis Hispaniarum, et in Ecclesiis insularum et continentis Indiarum regi catholico subjectarum, ex litteris apostolicis Gregorii XIII, ubi haec habentur de officio S. Isidori: Item festivitas S. Isidori archiepiscopi Hispalensis, pro quo celebretur officium doctoris, et recitetur Credo in celebratione missae, etc.

9. Quaedam in his lectionibus traduntur, quae ex monumentis antiquioribus et aetati S. Isidori propinquioribus non constant; scilicet quod Severianus pater S. Isidori dux fuerit provinciae Carthaginiensis; quod Fulgentius Carthaginiensem episcopatum tenuerit; quod Braulio sub disciplina Isidori profecerit: [Col. 0085D] quod idem Braulio auctor sit comparationis inter Gregorium Magnum, qui Petro successit, et Isidorum, qui Jacobo apostolo in erudienda Hispania, de qua cap. 4, dixi; quod Hispaniae vastationem a Saracenorum armis publice praenuntiaverit: quod corpus suum inter Leandrum fratrem et Florentinam sororem condi mandaverit, ut alia omittam de confirmatione, pallio, et vicarii apostolici munere. De quibus omnibus agit Florezius tom. IX Hisp. sacr., pag. 193; et Benedictus pontifex XIV, qui promotoris fidei munere tunc fungebatur, cum haec causa Romae agitata est, responsiones postulatorum et cardinalis Bellugae contra suas animadversiones commendat l. IV de Beatif. part. II, cap. 11, num. 15. [Col. 0086A] Demum suo muneri non defuerunt 99 postulatores, qui collectis undique testimoniis excellentiam doctrinae S. Isidori plenissime demonstrarunt, edita etiam typis suffragio eminentissimi domini cardinalis Bellugae, causae relatoris, qui animadversiones a me tanquam fidei promotore factas, docte de more confutavit, et plura addidit in commendationem eximiae doctrinae ejusdem S. Isidori.

10. Quod si lectiones S. Isidori ad vetustissima monumenta exigendae essent, illis potius uti praestaret, quae in officiis propriis sanctorum ecclesiae Toletanae, editis Matriti ex typographia regia 1618, exstant, scilicet:



In secundo nocturno ex Braulio Caesaraugustano, et Ildefonso Toletano archiepiscopis, et Redempto [Col. 0086B] Isidori discipulo, atque ex ipso Isidoro, et concilio Hispalensi II, cap. 12.

11. Lectio IV.---»Isidorus natione Hispanus, patre Severiano provinciae Carthaginensis, matre Turtura ortus est. A sanctis viris Leandro archiepiscopo Hispalensi, et Fulgentio episcopo Astigitano, fratribus suis, sancte et liberaliter educatus, Latine, Graece atque Hebraice doctus, in omnium disciplinarum genere eximiam eruditionis laudem consecutus est. Adolescens cum esset adhuc, Arianam haeresin, quam Gothorum arma in Hispaniam invexerant, serpentem quotidie latius, ea libertate et constantia palam insectabatur, ut parum abfuerit quin ab Arianis necaretur. A quibus omni persuadendi artificio adhibito tentata ejus fides nequidquam est. [Col. 0086C] Leandro igitur vita functo, Isidorus regis Reccaredi voluntate, et singulari Hispalensis populi laetitia, successor in episcopatu, diu multumque repugnans eligitur.

Lectio V.---»Pontifex factus, intelligens se ad onus, non ad honorem vocatum, mirum est, quantum omnium virtutum excellentia et singularis doctrinae praestantia universam Hispaniam illustraverit. Discipulos multos instituit, in quorum numero Ildefonsus fuit, Toletanae ecclesiae postea archiepiscopus. Eloquentia fuit admirabili. Monachorum regulam duriorem temperavit, et infirmorum imbecillitati mitiorem reddidit. Conciliis Hispalensi II et Toletano IV praefuit, in quibus ad constituenda fidei dogmata magni semper fuit ponderis Isidori sententia. Gregorium [Col. 0086D] quemdam Syrum episcopum, Acephalitarum haeresi infectum, ipsa in synodo Hispalensi gravissime confutavit, et ad meliorem mentem reduxit. Sedem 100 apostolicam eximia reverentia coluit, de cujus potestate atque obedientia ad Eugenium Toletanum archiepiscopum scribens, sic ait: Hujus dignitas potestatis etsi ad omnes catholicorum episcopos est transfusa, specialius tamen Romano antistiti singulari quodam privilegio, velut capiti caeteris membris celsiori permanet in aeternum: qui igitur debitam ei non exhibet reverenter obedientiam, a capite sejunctus, Acephalitarum schismate (sic) se reddit obnoxium.

Lectio VI.---»Multis iisque praeclaris in omni [Col. 0087A] divinarum humanarumque litterarum genere proprii ingenii monumentis non parum Christianam disciplinam auxit, et ornavit. Ecclesiam suam quadraginta ferme annos sanctissime rexit. Imminentem sibi mortem multo ante praevidens, per sex menses orationi, poenitentiae ac misericordiae operibus se dedit ardentius. Morti vero proximus in basilicam S. Vincentii delatus, ab Eparcio et Joanne episcopis, quos ea de causa ad se evocarat, cilicio indutus, ac cinere conspersus, corpus et sanguinem Domini de eorum manu humi prostratus accepit. Publice veniam a populo petens, mutuamque omnibus charitatem commendans, bonis omnibus in pauperes distributis, pauper ipse spiritu, et in Christo dives quarto post die, dierum, ac bonorum operum [Col. 0087B] plenus migravit ad Dominum pridie Nonas Aprilis; sepultusque est Hispali. Qua civitate a barbaris occupata, a Benabeto ejus rege Saraceno Ferdinandus I, Castellae ac Legionis rex, magnis muneribus Isidori corpus impetravit, Legionemque transtulit: in templo Deo ejus nomine dicato honorifice collocavit. Miraculis et vivus claruit et mortuus, multaque in universam Hispaniam contulit beneficia: saepeque Christianis regibus ejus opem contra barbaros implorantibus praesto fuit.«

12. Hymnos in laudem S. Isidori ex Breviariis antiquis non multos video celebrari. In Officiis propriis sanctorum Ecclesiae Hispalensis anno 1659 excusis hi sunt hymni in festo die S. Isidori.



CAPUT XV. 101 Officii Hispalensis hymni in festo die S. Isidori.
[Col. 0087C]

HYMNUS.


13. Ad Vesp.


Gentis Hispanae Pater atque doctor,
Digna praeclari soboles Severi,
Digne Leandri, similisque sancta
   Indole frater,

Dum tuas curat soror alma cunas,
Lucida examen veniens ab aura
Vidit infantis nitidis liquare
   Mella labellis.

Dulce facundi fuit hoc leporis,
Atque doctrinae specimen supernae,
Qua pios pascis, stimulisque sontes
   Pungis acutis.

Pungis infectum genus Arianae
Pestis, ultores minitantis ignes:
Nec furor regum juvenis resistit
   [Col. 0087D] Fortibus ausis.

Praesul instauras fidei triumphum,
Perfidos ejus quoque perduelles
Pellis Hispanis pavidos ab oris
   Fulmine linguae.

O Pater cleri, populique pastor,
Orphanis tutor, viduis levamen,
Virginum custos, monachis severae
   Regula vitae,

Nunc in excelso residens olympo,
Sidus o nostrae columenque gentis,
Compari priscis fidei magistris
   Luce refulges.

Sis memor chari gregis, et patronus
Esto ad aeternam Triadem, precamur,
Cuncta cui dignas resonent per orbem
   Saecula laudes.

[Col. 0088A] 102 Ad Matut.


Sol ab occasu roseos ad ortus,
Luce qui terras meliore lustrans,
Noctis Hispanae nebulas, et atras
   Discutis umbras,

Cujus exortu tenebrosus error,
Fraus, et inconstans furor, et profanus
Luxus, et vanae sitiens profugit
   Ambitus aurae.

Sed redit fas, et pietas revixit,
Et fides casto redimita cultu,
Paxque cum sancta probitate, et aequi
   Conscia virtus.

Hispalis clarum jubar, Isidore,
Redde virtutes, vitiis repulsis,
Fac et, ad priscos redeant caduca
   Saecula mores.

Haec rogat sacras tua gens ad aras,
Dum Deo vero pia vota fundunt,
[Col. 0088B] Qui tibi festum peragunt ovantes,
   Baetis alumni.

Laus, honor, virtus tibi sit perennis,
Celsa Majestas hominum creatrix,
Quem Deum trinum celebrant, et unum
   Rite fideles.

Ad Laud.


Qui, Pater, charos populos relinquis,
Missus ad celsam Legionis urbem,
Quae tibi fido posuit patrono
   Regia templa?

An times hostem fidei rebellem?
Barbarus fugit, liceat reverti,
Aut tuos saltem juvet inde missa
   Luce fovere.

Civitas felix spoliis opimis
Corporis sacri tua mira pictis
Gesta percenset tabulis, tholisque
   Munera regum.

[Col. 0088C] 103 Quae tuo partis merito triumphis
Grata non uno retulere bello,
Namque te nostris et adesse castris
   Fama vetusta est.

Huc ades fessis, Pater alme, rebus
Nosque commenda Triadi potenti,
Cujus in cunctas resonat perennis
   Gloria gentes.

14. Hos ipsos hymnos ego etiam olim non sine debita elegantiae laude exhibui in Hymnodia Hispanica ad diem 4 Aprilis: quos ut cantui ecclesiastico accommodarem, quatuor versus ita refinxi: 1. Lucis examen veniens ab aura, pro, Lucida examen veniens ab aethra. 2. Sis ad aeternam Triadem, precamur, pro, Esto ad aeternam Triadem, precamur. 3. Pax, pudor, morum probitas, et aequi, pro, Paxque cum sancta probitate, et aequi. 4. Fama canebat, pro, Fama vetusta [Col. 0088D] est. Recentes puto hos esse hymnos; quorum auctor fabulis de Mahometi in Hispaniam adventu, et fuga ex ea assentiri videtur in quinta stropha, Praesul instauras, etc., nisi si forte Acephalorum haeresin ab Isidoro profligatam intelligit.

15. Antiquiores videntur hymni, quos in Martyrologio Hispano Tamayus exscribit ex Breviariis vetustis Hispaniae:

Ad Vesp.


Congaudeat Ecclesia,
Et praesulis solemnia
Confessoris Isidori
Honore colat celebri,
Qui velut solis radius,
Demptis prorsus haeresibus,
Et devotus martyrio,
[Col. 0089A] Dogmate fulsit vario.
Hispaniarum populis
Divinae legis regulis,
Et Romanorum moribus
Invigilabat sedulus.
In clericorum commodis,
Et pauperum subsidiis
Legum lator clarissimus
Hic inhaerebat arctius.

104 Ad Laud.

Magne doctor Isidore,
Nos de hoc diro carcere
Fac poli reddi solio,
Placato Dei Filio.
Per te, confessor inclyte,
Ovans chorus Ecclesiae,
Et caterva fidelium
Collaudat Christum Dominum.
Jesu Christe, Rex gloriae,
Vota servorum suscipe,
[Col. 0089B] Hujus doctoris precibus
Nobis fave propitius.
Da peccatorum veniam,
Praesta sanctorum gloriam,
Ut tanti Patris meritis
Coeli fruamur gaudiis.

16. Pervetusta vocat Tamayus Breviaria, ex quibus hos hymnos profert. Sed cum in officio Gothico nulli fuerint hymni in laudem Isidori, et ea breviaria, quae Tamayus laudat, ad ritum Romanae Ecclesiae sint conformata, ea vetustas non in longum temporis spatium protrahi debet. Saeculo XIII antiquiores eos hymnos non censeo: quanquam cum solum in Isidori laudibus commemorandis versentur, nihil illis inest quod veteri historiae repugnet. Neglectae prorsus sunt regulae carminis. Secunda stropha ad vesperas videtur desumpta ex uberiori praenotatione Braulionis, [Col. 0089C] aut ex prologo Vitae Isidori, auctore Canonico quodam Legionensi, apud Bollandianos.

17. De Martyrologiis quae memoriam S. Isidori celebrant agit Henschenius in Commentario praevio ad Vitam S. Isidori. Mentio praeterea fit S. Isidori in Martyrologio Canonicorum Regularium, in fine novae Martyrologii Romani editionis jussu Benedicti XIV, ad 4 Aprilis: Hispali in Hispania sancti Isidori Confessoris, qui inter Canonicos Regulares ascriptus, ac illius civitatis episcopus consecratus, sanctitate et doctrina conspicuus, zelo catholicae fidei et observantia ecclesiasticae disciplinae Hispanias illustravit. Praemittitur signum quod indicat festum S. Isidori eodem die ab omnibus Canonicis [Col. 0089D] Regularibus celebrari. Ibidem in Martyrologio 105 pro omnibus monachis ordinis Cisterciensis ad diem 4 Aprilis Hispali in Hispania S. Isidori, ex monacho ordinis sancti Benedicti ejusdem civitatis episcopi, sanctitate, ac doctrina conspicui, qui zelo catholicae fidei, etc. Haec controversia de ordine monastico S. Isidori cap. 19 agitabitur, ubi nonnulla verba proferam ex Breviario Canonicorum Regularium Lateranensium.

18. Reperi etiam Isidori nomen in litaniis veterum Codicum, ut de officii Mozarabici litaniis nihil dicam. Sic codex Vaticanus 84, pergam. in fol., saeculi X circiter, in quo est Psalterium ab Hieronymo recensitum cum canticis, fol. 274 exhibet orationes ad adorandam crucem, sive ad poscenda suffragia omnium sanctorum. Depicta est Christi cruci affixi imago [Col. 0090A] quatuor clavis, et pectoris dextra parte transfixa. Sequuntur fol. 307 Rogationes, sive litaniae sanctorum, in quibus S. Isidorus appellatur, et invocatur. Hunc puto esse Codicem quem num. 82 signatum Blanchinus describit t. II Evang. Quadrupl. pag. 604; cujus characterum specimen excusum est ibidem tab. 6, num. 1, post pag. 600. Codex Vaticanus Ottobonianus 576, charactere Longobardico, sive Beneventano, saeculo X circiter exaratus, continet Missale monasticum, in cujus litaniis sunt S. Gregorius, S. Hysidorus, S. Germanus, Benedictus, Maurus, Severinus, etc. In alio Codice membranaceo saeculi XV ex oppido Assergio dioecesis Aquilanae, ad officium proprium S. Franci petendum Romam allato, ad monasterii alicujus, ut videtur, usum exarato, litaniae [Col. 0090B] sanctorum praeter alios exhibent S. Francum, Macarium, Basilium, Leonardum, Ysidorum, ut in his membranis scribitur. Neque dubium mihi est, quin de nostro Isidoro sermo sit, quamvis fortasse alii de Isidoro monacho suspicentur.



CAPUT XVI. Series vitae et gestorum S. Isidori, ex monumentis et scriptoribus antiquis ordinata. Ac primum quaeritur de diversis Isidoris, comparatione quorum noster Hispalensis modo Junior, modo Senior appellatur.

1. Ut a nomine Isidori incipiam, vario ac diverso modo in vetustis membranis et monumentis illud scriptum reperitur: nimirum 106 Ysidorus, Hisidorus, Hysidorus, Hisydorus, Isydorus, Esidorus, Isodorus, Ysydorus, Eisidorus, et, quod caeteris [Col. 0090C] praeferendum, Isidorus. Ea discrepantia ex varia pro diversis temporibus scribendi ratione magnam partem oritur, ut nihil de antiquariorum incuria dicam. Saepe enim usus invaluit, ut y pro i usurparetur, et aspiratio facile initio voci praeponeretur. Interdum etiam e pro i adhibebatur. Isidori nomen Graecae originis videtur ab Isis: certe inter Graecos multi eo nomine claruerunt. Saeculo tamen quo Isidorus floruit, Esidori nomen in usu fuisse, testimonio S. Juliani Toletani evincitur in opere ms. de Re grammatica, quod cap. 103, num. 46 et seqq. describam. Ita enim ait num. 324: Da aliud nomen, quod ex plurimis partibus sit compositum. ESIDORUS: E praepositio est, SI conjunctio est, DO verbum est, RUS nomen est.

[Col. 0090D] 2. Fabricius, tom. IX Biblioth. Graec., pag. 256 seq., l. v, cap. 34, num. 3, postquam de Isidoro Pelusiota egit, curiosa illa sua diligentia catalogum texuit de claris aliis Isidoris plusquam triginta. Ex Hispanis praeter S. Isidorum Agricolam recenset Isidorum Asturicensem, qui concilio Bracarensi anno 675 subscripsit, Isidorum patria Hispalensem, sed episcopum Caesaraugustanum, a Pellizerio confictum, Isidoros Cordubenses duos, pariter a Pseudo-Dextro confictos, unum ad annum 384, alterum ad annum 423 et 430, Isidorum nostrum Hispalensem, Isidorum Mercatorem, sive Peccatorem, collectorem decretalium suppositarum, Isidorum Pacensem, Isidorum Setabiensem, sive Setabitanum, qui concilio Toletano anno 681 et 688 interfuit.

[Col. 0091A] 3. Horum ex numero sex sunt soli veri Isidori Hispani, Isidorus Hispalensis, Isidorus Asturicensis, Isidorus Setabitanus, qui concilio Toletano XII anno 681 interfuit, et alter diversus, qui concilio Toletano XV anno 688, et rursus concilio Toletano XVI anno 693 subscripsit, Isidorus Pacensis, et Isidorus Agricola. His addi potest Isidorus Juvenis monachus, martyr Cordubensis, anno 853 a S. Eulogio l. III Memor. Sanct. cap. 15 laudatus. Alii inventi confictique sunt, ut inter plures diversa Isidori opera distribuerentur, ac distinctio quae in veteribus exemplaribus reperitur, Isidori Senioris et Junioris, pro libitu cujusque explicaretur.

4. Laudat quidem Sigebertus cap. 51 de Script. eccles. Isidorum Cordubensem, cui commentarium [Col. 0091B] in libros Regum tribuit: 107 ex quo architecti suppositorum chronicorum ansam arripuerunt, ut etiam duos Isidoros Cordubenses confingerent, ac multa de iis comminiscerentur. At Nic. Antonius non levibus rationibus suspicatur, nullum quidem fuisse Isidorum hujusmodi Cordubensem: sed Sigebertum saeculi XII scriptorem deceptum fuisse, quod in quodam sermone, inter S. Augustini Opera edito, De assumptione Mariae Virginis legerit, Isidori cujusdam verba allegari. Et cum opus Isidori de allegoriis Orosio dicatum sit, potuit his de causis permoveri Sigebertus, ut Isidorum Hispalensi nostro antiquiorem aequalemque Augustino et Paulo Orosio excogitaret. Adisis Biblioth. vet. Hisp. l. III, cap. 2, n. 52 et seq. Cur Sigebertus Isidorum illum suum [Col. 0091C] antiquiorem, cui veri Isidori Hispalensis quaedam opera affingeret, Cordubensem appellare voluerit, nulla idonea conjicitur ratione. Florezius, qui tom. X Hisp. sacr. Isidorum Cordubensem a Sigeberto confictum censet, suspicatur, ex nomine Carnotensis deceptum Sigebertum, ut seniorem illum Isidorum Cordubensem episcopum statueret: nam sermo de assumptione Mariae Virginis, qui olim erat 85 de Sanctis inter Opera Augustini, deinde 83 in appendice, et in editione Maurinorum 208, a theologis Lovaniensibus Fulberto Carnotensi tribuitur. Quae tamen longe semota esset errandi occasio, cum auctor Sermonis non dicatur Isidorus, sed in sermone fiat Isidori mentio.

5. Hac in re Marianae judicium, quod Florezius [Col. 0091D] tom. VIII Hisp. Sacr., tract. 27, append. 2, p. 275, primus vulgavit, ejusmodi est; eruditorum opinione receptum esse, tres Isidoros in Hispania fuisse nobiles cum primis: CORDUBENSEM, quem vixisse Trithemius ait sub Honorio circiter salutis annum 420, HISPALENSEM Gregorii Magni aequalem; atque PACENSEM, qui QUO TEMPORE VIXERIT, dubitatur. Cordubensis SENIOR vocatur: JUNIORIS appellatio duobus posterioribus antiquioris comparatione vulgo datur, Hispalensi frequentius. Cordubensis nihil scripsit quod exstet, tametsi quaedam illi Trithemius attribuit; Hispalensis multa, atque inter alia ab exordio mundi usque ad quintum annum Suinthilae Gothorum regis summa brevitate Chronicon.

6. Doctissimi viri judicium probat confirmatque [Col. 0092A] Perezius Bayer in not. ad Bibl. vet. Hisp., l. V, num. 109; nam in Escurialensibus saeculi X et saeculi XI ineuntis codicibus lit. Q, plut. 3, n. 7, et 108 digramm. et plut. 1, n. 3, aliisque longe ante Sigebertum Isidorus Hispalensis Junioris titulo a cognomine antiquiore alio eoque scriptore discernitur: non enim Junior diceretur, nisi antiquior alius Isidorus scriptor praecessisset. Quod autem nihil eorum exstet quae Isidorus antiquior scripsit, inde constat, quod ea opera quae Sigebertus et Trithemius Isidoro Seniori seu Cordubensi attribuunt, certo sunt Isidori nostri Hispalensis. Haec fusius Perezius, qui praemiserat, verba Marianae argumentum hoc exhaurire.

7. Commemorari quoque debet sententia Joannis [Col. 0092B] Aegidii, de quo haec Nic. Antonius l. v Biblioth. vet., n. 109: De Isidoro Cordubensi, quem primus Sigebertus laudat Gemblacensis, Dexter autem (supposititius) unus Chronici auctorem finxit, quod supra commodiore loco dictum, nunc non repeto: contentus hoc solum annotare hic adjungereque olim de Cordubensi, ac Seniore, ut audit, Isidoro dictis, Joannem Aegidium Zamorensem Franciscanum, qui innumera vidit et annotavit de Hispanis rebus, et in adversaria sua adhuc inedita conjecit, nonnisi duos Isidoros tractatu laudatorum Adversariorum sexto agnovisse laudasseque: nostrum scilicet Hispalensem SENIOREM, ut vocat, alterumque JUNIOREM a se dictum, qui Pacensis est, qui ad Arabum in Hispanias irruptionem rerum in orbe gestarum memoriam continuavit.

[Col. 0092C] 8. Ut autem distinctio Isidori Senioris et Junioris in bono lumine collocetur, breviter indicabo vetera exemplaria, et opera nostri Isidori Hispalensis, in quibus modo Senior, modo Junior appellatur. Joannes Vasaeus, qui Isidorum Hispalensem Juniorem dici putat propter Isidorum Cordubensem, qui tempore Orisii floruerit, asserit, cap. 4 Annal. Hisp., in fronte Etymologiarum Isidori legi: Incipit epistola Isidori Junioris Hispalensis episcopi ad Braulionem Caesaraugustanum episcopum. Non explicat Vasaeus ex quo exemplari hunc titulum excerpserit.

9. Junior dicitur Isidorus noster in Codice Vaticano 202, de quo cap. 93 agam, ubi ejus dicta ex libris de Officiis ecclesiasticis proferuntur. Codex in Gallia videtur scriptus saeculo X, circiter. Contra [Col. 0092D] in Codice Vaticano 641 saeculo IX aut X scripto, de quo cap. 94, vocatur Senior in titulo Prooemiorum, sed ita ut eidem Seniori Isidoro libri Officiorum, et de Ortu et Obitu Patrum tribuantur. In Codice Escurialensi Etymologiarum saeculi XI, de quo 109 vide cap. 55, appellatur Junior. Idem epitheton tribuitur Isidoro in codicibus saeculi XIII aut seq., quibus chronicon continuatum et interpolatum continetur, de quibus cap. 78. Junior quoque vocatur Isidorus in antiquissimo Codice Vaticano 3321, recensendo cap. 96, in quo sunt differentiae verborum ordine litterarum; in recentiori Vaticano 4327, in quo sunt libri duo contra Judaeos, de quo cap. 97, in Regiovaticano 294, de quo cap. 100, saeculi XI, ut videtur, in quo sunt libri Etymologiarum, [Col. 0093A] in Regiovatic. 310 ibid. Incipiunt Differentiae spirituales Isidori episcopi Junioris Spaniensis. Et rursus, Incipit Soliloquiorum Isidori Junioris Spalensis episcopi. Junior etiam dicitur Isidorus in codice Regiovaticano 846, ibid., dum fragmenta Etymologiarum exscribuntur: qui quidem Codex saeculo VIII posterior non videtur. Junior quoque vocatur in titulo chronici Codicis Palatini 239, cap. 102, in Gallia, ut videtur, exarati saeculo X, circiter. In fine Etymologiarum codicis Urbinatis chartacei 479, cap. 104, Ysidori Junioris, etc. In Ottob. cod. 336 Etymologiarum saeculi XIV, circiter, c. 105, Ysidori Junioris, etc. Alii Codices extra Bibliothecam Vaticanam non dissimili modo Junioris titulum Isidoro nostro ascribunt: ut codex Lucensis librorum contra Judaeos, de quo [Col. 0093B] cap. 43, num. 48; Codex Chisianus Etymologiarum, de quo cap. 45, num. 2; antiquissimus Caesenas Malatestius Etymologiarum, de quo cap. 45, num. 6. In Codice 2, archivii Vaticani, de quo cap. 107, Etymologiae Isidori Junioris, etc. In Codice collegii Romani, ibid., Chronicon Isidori Junioris. Cap. 55, num. 18 et 19, duo occurrunt exemplaria Florentina Etymologiarum Isidori Junioris. Cap. eod. 55 num. 24, codex Florentinus S. Crucis, in quo sunt Etymologiae Isidori Antiqui, et Isidorus Junior De computo. Synonyma Isidori Junioris recenset Labbeus, ut dicam cap. 70, num. 3. Epistola ad Leudefredum in Codice Vigilano, de quo cap. 73, num. 7, nomine Isidori Junioris inscribitur. In Codice Florentino S. Crucis, de quo cap. 76, num. 9, liber de Naturae rerum titulum Isidori Junioris illustris exhibet. Isidori Junioris [Col. 0093C] chronographia, sive chronicon indicatur ex Codice Mediceo, cap. 77, num. 7. In Codice Ovetensi saeculi XII, de quo cap. eod. 77, num. 13, corographia, sive rectius chronographia Isidori Junioris. In Codice Escurialensi saeculi XIV, de quo cap. 78, num. 18, chronicon Isidori Junioris.

110 10. Marianae Bayerioque libenter assentior, aliquem Isidorum Isidoro Hispalensi antiquiorem agnoscendum esse, cujus comparatione Hispalensis Junior dicatur. Sed cum Isidori Cordubensis mentio in catalogis Hieronymi, Gennadii, Isidori, Ildefonsi et aliorum veterum de scriptoribus ecclesiasticis non appareat, ac primus Sigebertus ejus meminerit, et quidem sic clare errans, ut Hispalensis Isidori quaedam opera Cordubensi adjudicet, facile adducor, ut [Col. 0093D] credam, Isidorum Hispalensem Juniorem dictum, quia ante ipsum floruerat saeculo IV Isidorus Pelusiota, scriptis, virtutibus, rebusque gestis in universa Ecclesia clarus, et apud episcopos ipsos venerabilis, ut ait Ephremius episcopus Antiochenus in epistola ad Zenobium Scholasticum apud Photium in Bibliotheca; de quo etiam Evagrius lib. Hist. eccl., Ejusdem Theodosii principatu claruit Isidorus, cujus latissima est gloria, et qui cum ob res gestas, tum eloquentiae causa ubique celebratur.

11. Erat quidem Isidorus Pelusiota Aegyptius, gente Alexandrinus, et juxta Pelusium, Aegypti urbem, monachus: sed non minus propterea fama ejus apud Latinos vigebat: quem etiam Facundus Hermianensis, [Col. 0094A] ab Isidoro Hispalensi in libro de Vir. Illustr. recensitus, sic commendat: Nam vir etiam sanctissimus, et magnae in Ecclesia gloriae Isidorus presbyter Aegyptius Pelusiota, quem duo millia epistolarum ad aedificationem Ecclesiae multi scripsisse noverunt, qui etiam pro vitae ac sapientiae suae meritis, ut pater ab ipso Cyrillo et honoratus est et vocatus, etc. Confer Natalem Alexandrum Hist. eccles. saecul. IV, art. 9, cap. 4. Prodiit Gottingae, anno 1737, dissertatio Christophori Augustini Heumanni De Isidoro Pelusiota ejusque epistolis, quas maximam partem fictitias esse demonstratur, digna, ut in Bibliotheca selec a observat cl. Zaccaria, quae a viro docto refellatur. Cum Isidori Pelusiotae nomen celeberrimum in Ecclesia jam esset, quo tempore Isidorus Hispalensis [Col. 0094B] scribebat, nihil mirum est si operibus hujus, praesertim ubi Hispalensis episcopi titulus non praefigeretur, apponi coeperit Junioris inscriptio. Deinde facile librarii utrumque titulum complexi sunt, ut Isidorum Juniorem episcopum Hispalensem vocarent, quamvis nullus alius Isidorus episcopus Hispalensis Isidorum nostrum praecesserit.

12. Quisnam autem est Isidorus Junior, cujus comparatione Hispalensis Senior nominatur? Mariana, Nic. Antonius, et Bayerius 111 Isidorum Pacensem Hispalensi Juniorem intelligi asserunt. Isidorus Pacensis vixit saeculo VIII progrediente, ut probat Nic. Antonius l. VI, cap. 3, et Chronicon Isidori Hispalensis usque ad Hispaniae per Arabes eversionem continuavit. Hic certe scriptor est, qui Isidoro Hispalensi junior est, ac reipsa ita a multis appellatur. [Col. 0094C] Sed contendunt nonnulli, alios fuisse Isidoros Hispalensi recentiores, quorum etiam comparatione Hispalensis Senior vocetur: producunt Isidorum episcopum Setabitanum, cui Pellizerius librum De significatione nominum tribuit, Luitprandus supposititiam collectionem canonum sub Isidori Peccatoris, seu Mercatoris nomine editam. Refellit has fabulas Nic. Antonius lib. VI Bibl. vet., cap. 3. Liber de significatione nominum est liber Isidori Hispalensis de Nominibus legis et Evangeliorum, ut Braulio appellat, quem Allegoriarum vulgo vocant. Isidorum auctorem collectionis apocryphae decretalium neque Isidorum episcopum Setabitanum, neque ullum alium Hispanum esse contendimus. Duo autem Isidori episcopi Setabitani exstiterunt, ut dixi: prior, qui synodo [Col. 0094D] Toletanae XII anno 681 interfuit; posterior, qui synodo Toletanae XV anno 688 et XVI anno 693 subscripsit. Neutrum horum quidquam scripsisse constat, multo vero minus falsam collectionem canonum, saeculo demum IX confictam.

13. Ab Isidoro Pacensi alium Isidorum diversum Pellizerius agnovit, quem appellat de Beja, auctorem cujusdam Chronici, quod incipit: Sex diebus rerum omnium creaturam formavit Deus. Fortasse Pellizerius Isidorum Pacensem putabat esse ita dictum ex urbe Badajoz: id enim nonnulli ita sibi persuaserunt; plerique autem Pacem sive Pacem-Juliam oppidum Beja intelligunt esse. Idem ergo est Isidorus de Beja, et Isidorus Pacensis; idem Chronicon, quod in duo [Col. 0095A] Pellizerius male dividebat, ut ostendit Nic. Antonius loc. cit. Nimis enim liberalis videtur Pellizerius in multiplicandis tam operibus quam Isidoris; qui duos Isidoros Hispalenses, quorum alter episcopus Caesaraugustanus fuerit, duos Cordubenses, duos Pacenses confingebat.

14. Cur autem non potius aut Pellizeruis, aut quivis alius Hispanus de Isidoro Asturicensi, qui concilio Bracarensi anno 675 subscripsit, inter scriptores recensendos quidquam commentus est? Poterat enim hic comparatione Isidori Hispalensis Junior dici. Ac re 112 vera inter scriptores medii aevi eum Fabricius in Bibliotheca reponit: sed quid in litteras miserit, addit, cum a Cangio inter scriptores referatur, mihi incompertum. Eum infelici exitu decessisse, refert [Col. 0095B] S. Valerius tom. XVI Hisp. sacr., num. 36. Ordinis Querimoniae: Qui dum sic veniret immissus ab inimico, ut me mitteret in commotionis interitum, et aliorum fratrum pessimum scandalum; recto videlicet omnipotentis Domini judicio, lacum, quem nobis aperuit, ipse repente ingressus est. Eumdem pestilentissimum virum vocat. Alii de eo tacent.

15. Verum cum Isidori Pacensis nomen inter Hispanos haud obscurum fuerit, minime dubito, quin Isidori Junioris vocabulo hunc Hispani insignierint, ut ab Isidoro Hispalensi distinguerent. Exteri autem aliud fortasse in mente habuerunt: qui de Isidoro Pacensi parum aut nihil cogitabant. Scilicet auctor supposititiae collectionis canonum et decretalium, saeculo VIII exeunte, se non solum Hispanum finxit, [Col. 0095C] sed etiam celeberrimum inter Hispanos nomen usurpans, Isidorum Peccatorem, sive Mercatorem nuncupavit. Illico ea collectio in manibus omnium coepit versari: et quamvis Isidorum nostrum Hispalensem auctorem ejus crediderint, tamen alii, qui concilia et monumenta alia, Isidoro Hispalensi recentiora, in eam collectionem intrusa fuisse observabant, alium Isidorum collectorem esse intulerunt, quem, ut ab Hispalensi distinguerent, Juniorem vocitarunt, et eadem ratione Isidorum Hispalensem Seniorem. Concludendum igitur est, Isidorum Hispalensem modo Juniorem, modo Seniorem dici: scilicet Juniorem, dum comparatur Isidoro Pelusiotae, aut etiam, si ita velis, Isidoro Cordubensi a Sigeberto laudato: Seniorem vero, dum confertur Isidoro cum [Col. 0095D] Pacensi, tum fictitio Peccatori, seu Mercatori.



CAPUT XVII. S. Isidori Hispalensis patria, parentes, ortus.

1. Isidorum natione Germanum fuisse, nescio cur somniaverit Joannes Eisengreinius in Catalogo test. verit., cui fidem tantum non adhibent Centuriatores, cent. 7, cap. 18, § 8. Suspicatur Nic. Antonius, Eisengreinium existimasse, Gothum fuisse Isidorum, et hac ratione 113 proprios sibi oculos fascinare voluisse. Cum enim jam multo ante Gothi in Hispania consedissent, etiamsi Gothum Isidorum fingere velis, non tamen propterea natione Germanum appellare poteris, nisi Germanum accipias pro Gotho jam Hispaniae incola et cive. Neque vero ulla est suspicandi [Col. 0096A] ratio, Isidorum origine fuisse Gothum: imo contrarium suadent nomina parentum, fratrum ac sororis, quae ex lingua Latina et Graeca petita sunt, minime vero ex Gothica; quod arguit parentes Isidori Hispanos quidem ortu, cives tamen Romanos fuisse, sive, ut vocat Nic. Antonius, Hispano-Romanos.

2. Non desunt tamen inter Hispanos, qui contendant, Severianum, Isidori patrem, origine Gothum fuisse, atque ita fere sentiunt praeter pseudo-historicos jam ubique explosos Rodericus Sanctius de Arevalo, Laurentius Padilla, Beuter, Sandovalius, nec repugnat Andreas Resendius in epistola ad Ambrosium Morales. In continuatione, sive supplemento Isidoriani Chronici, quod a Luca Tudensi sub Ildefonsi [Col. 0096B] nomine prolatum est, supra cap. 12 a nobis exhibito, traditur, regio Gothorum sanguine ortum fuisse Isidorum. Advertimus jam eam continuationem falso Ildefonso imputari, et longe post Isidori Ildefonsique tempora fuisse scriptam, aut figmentis interpolatam. Alia tamen addunt Rodericus Toletanus, et Lucas Tudensis, scilicet Theodoricum Amalum Ostrogothorum regem, qui, cum in Italia dominaretur, pro Amalarico Gothicum simul Hispaniae regnum aliquot annis tenuit, parentem fuisse Severiano Isidori patri.

3. Alii, ut Ambrosius Morales, Antonius lepes, Mariana, Franciscus Padilla, Pellizerius, Nic. Antonius, huic narrationi fidem negant. Cur enim Theodoricus Amalaricum, ex Amalasuntha filia nepotem, regni successorem reliquit, et non potius Severianum! [Col. 0096C] Quod autem Ambrosius Morales contendit, Theodoricum neque in Hispaniam quidem unquam ivisse, id certe idoneis argumentis refellitur a Bivario ad Maximum ann. 109. Isidori verba satis manifesta sunt in Historia Gothorum aera 549: Theodoricus . . . exstincto Gisaleico rege Gothorum Hispaniae regnum XV annis obtinuit, quod superstiti Amalarico nepoti suo reliquit. Inde Italiam repetens, aliquandiu omni cum prosperitate regnavit.

4. Lucas Tudensis, sive alius potius interpolator Isidorianae Historiae 114 Gothorum, qui Theodoricum Severiani patrem fuisse affirmavit, uxorem quoque Theodorici dixit fuisse quamdam nobilissimam feminam Toletanam. Alii antiqui de matre Severiani tacent. Pseudo-historici huic feminae nomen [Col. 0096D] imposuerunt Santinae, aut Sanctinae, aut Sanctivae, aut Sanciae: quam etiam Benedictinis Caradignense S. Petri monasterium construxisse commenti sunt. Ejusmodi figmenta explodit Nic. Antonius, l. IV, cap. 4, Biblioth. vet., qui irridet pseudo-Hauberti affectationem in Chronico ad ann. 534, Leander princeps filius Severiani ducis, etc.

5. At fortasse, tametsi Severianus filius Theodorici regis non fuerit, tamen ejus liberi ex regia stirpe Theodorici procreati sunt: nimirum si uxor Severiani fuerit filia Theodorici. Id asseruit Quintanadueñas in Vita S. Fulgentii, S. Isidori fratris, laudatus a Bollandianis in not. ad Vitam S. Isidori, cap. 1. Ita certe occurritur difficultati, quod Severianus filius [Col. 0097A] Theodorici non videtur fuisse, quandoquidem Theodorico in regno non Severianus, sed Amalaricus ex Amalasuntha Theodorici nepos successit. Alioquin cum monumenta, ex quibus regia Isidori fratrumque origo arguitur, saeculo XII antiquiora esse non constet, ejuscemodi opinio sustineri aliquo modo poterit tanquam ex traditione: pro certa autem venditari non debet, sive matrem Isidori filiam Theodorici esse conjiciamus, sive Severianum Theodorici filium, sive eundem Severianum Theodorici fratrem: de quo nonnullam quaestionem esse innuunt Bollandiani loc. cit.

6. Ex monumentis antiquis id unum affirmare possumus, Leandri, Isidori, Fulgentii, et Florentinae patrem fuisse Severianum provinciae Carthaginiensis. [Col. 0097B] Isidorus de Vir. Illustr., cap. 41, Leander genitus patre Severiano Carthaginiensis provinciae, professione monachus, etc. De Severiani nomine omnes consentiunt: quod enim in hymnis Officii proprii Hispalensis, supra cap. 15, Severus dicitur, id ratione metri factum liquet. Sermonem autem esse de provincia Carthaginiensi in Hispania, non in Africa, quid opus est animadvertere? Atqui his verbis alieno sensu acceptis, Joannes Trithemius de Vir. Illustr. ord. Benedict., l. II, cap. 9, et Xystus Senensis in Biblioth. l. IV Leandrum Afrum esse pronuntiarunt.

7. Quaerendum potius est, an Severianus dux fuerit Carthaginiensis provinciae, ut more illius aetatis et gentis Claudius dux 115 Lusitaniae fuit, Paulus provinciae Narbonensis: ita enim vocabantur, qui [Col. 0097C] provincias administrabant. Joan. Baptista Perezius in not. ad Isidorum observat, falso verbis Isidori Lucam Tudensem et alios addere duce. Rodericus quoque Toletanus ejusdem aetatis, ac Lucas Tudensis, et auctor continuationis Chronici Isidoriani sub Ildefonsi nomine aperte Severianum provinciae Carthaginiensis ducem vocant. In Breviariis antiquis Hispanicis vel hoc ipsum traditur, vel asseritur, Severianum tunc Carthagini Novae dominari. Breviarium Romanum recognitum pariter provinciae ducem Severianum vocat in lectionibus S. Isidori. Nihilominus in Officiis propriis ecclesiae Toletanae, supra cap. 15, verba Isidori retenta sunt, quin addatur, ducem fuisse Severianum. Breulius in epistola dedicatoria ad Isidori Opera, otiosorum commentis fidem [Col. 0097D] praestans, affirmat, Severianum, Isidori patrem, fuisse regis Theodorici filium: matremque Isidori, quam Theodoram vocat, regio Gothorum prognatam sanguine.

8. Theodorae nomine uxorem Severiani appellatam fuisse, Rodericus Sanctius de Arevalo, Palentinus episcopus, scriptum reliquit, part. II Hist. Hisp., cap. 9. Id unde hauserit, Nic. Antonio non occurrebat. At Bollandiani in not. ad cap. 1 Vitae S. Isidori jam observaverant, ita uxorem Severiani appellatam fuisse a Luca Tudensi in praefatione ad Chronica. Imo hoc ipsum idem Nic. Antonius adverterat in epistola ad Bollandianos, cujus hi meminerunt in comment. praevio ad Vitam S. Isidori. Pseudo-historici, [Col. 0098A] nomen avide arripientes, alia de penu sua addiderunt: Flaviam Theodoram Cervellam, seu Cerviliam, filiam Paulae de genere clarissimo Gothorum nuncuparunt: quae tamen a pseudo-Luitprando Theodosia Cervela dicitur. Haec somnia, quae a suppositorum chronicorum commentatoribus inscriptionibus etiam antiquis illustrantur, fuse Nic. Antonius more suo refutat, cum de S. Leandro agit, ubi etiam duas ex Ambrosio Morales inscriptiones producit, alteram de Paula quadam clarissima femina, alteram de Cervella clarissima femina. Has inscriptiones pseudo-historici prae oculis habuerunt, ut Flaviam Theodoram Cervellam, Paulae filiam, uxorem Severiani confingerent, cui alii easdem inscriptiones accommodarent. Notandum quoque, Ambrosii Morales in veteribus [Col. 0098B] inscriptionibus producendis fidem apud nonnullos non satis firmam esse.

116 9. Rejecto Theodorae nomine, Nic. Antonius uxorem Severiani Turturem vocatam contendit, allegatque cum verba Leandri mox afferenda, tum breviaria nonnulla Hispanica, quae Bivarius viderat. Florezius, tom. IX Hisp. sacr., Nic. Antonium cum aliis, et Breviario Hispalensi ita sentire affirmat. Nominandus ante alios est Canonicus Legionensis auctor Vitae S. Isidori; Mater vero Turtura vocitata. S. Leander cap. ult. regulae ad Florentinam sororem, quod supra cap. 2 allatum est, communis matris meminit, atque inter alia sic refert: Simplicitatis filia es, quae Turture matre nata es; in eadem una persona complurium necessitudinum uteris officio. Turturem [Col. 0098C] pro matre respice; Turturem pro magistra attende, etc. Non potuit clarius, inquit Nic. Antonius, adeo ut etiam Bivarius, hac permotus auctoritate, apud pseudo-Maximum lectionem Theodorae cognomento Ceruellae mutandam censuerit in Turturam cognomento Cerulam.

10. At validiorem adversarium hac in re nostro tempore nactus est Nic. Antonius, scilicet Florezium, tom. IX Hisp. sacr. Is cum apud scriptores saeculo VII proximos nomen Turturis uxori Severiani tributum non invenerit, nullo id fundamento astrui posse existimat: siquidem Leandri verba non innuunt, Turturem vocatam fuisse Florentinae matrem, sed feminam quamdam aliam, monasterio, in quo Florentina degebat, praepositam. Nimirum Florentinam hortatur Leander, ut praepositam suam Turturem pro [Col. 0098D] magistra, et pro matre respiciat, eamque reputet veluti matrem, etiam ea matre qua nata fuerat chariorem.

11. Fateor, aliquantulum obscura esse verba Leandri, chariorem qua nata es reputa matrem. Sed cum idem Leander dicat: Turture matre nata es. In eadem una persona complurium necessitudinum uteris officio . . . Sit tibi dulce ejus gremium jam provectae, quod erat infanti gratissimum, vix haec intelligi possunt, nisi de vera matre Florentinae, quae simul illi ad viam perfectionis fuisset magistra, et quae propterea charior Florentinae esse deberet, quod eam Christo affectibus generasset, quam quod eam in lucis auram emisisset. Majorem difficultatem creat, quod Florezius [Col. 0099A] urget, sermonem Leandro esse de Turture femina, quae in vivis tunc ageret; cum tamen paulo post referat, parentes suos ad Dominum commeasse.

117 12. Nimirum Leander ait: Turturem pro magistra attende; et quae te Christo quotidie affectibus generat, chariorem, qua nata es, reputa matrem. Nihilominus id de Florentinae matre intelligo, quae jam in coelum recepta, Christo quotidie Florentinam affectibus generabat. Pergit propterea Leander: ab omni procella, ab omni mundano turbine in ejus te sinibus conde. Sit tibi suave ejus lateri adhaerere: sit tibi dulce ejus gremium jam provectae (Al., jam profecto) quod erat infanti gratissimum. Cum autem totam hanc exhortationem sic Leander inchoet: Noli ab eo avolare nido, quod invenit turtur, ubi [Col. 0099B] reponat pullos suos. Simplicitatis filia es, quae turture matre nata es, etc., dubitandi adhuc ratio est, an Turtur nomen proprium apud Leandrum sit, an potius turtur ab eo mater dicatur, quia turturi confertur.

13. Isidori fratres quod attinet, plane rejiciendum est, quod ex Breviario Hispalensi Breulius in epistola dedicatoria refert, Justinam abbatissam Isidori sororem fuisse, Braulionem Caesaraugustanum fratrem: qui addit ex Vasaeo in Chronico ad annum 567 Justinam eamdem esse atque Florentinam, Braulionem vero inter Isidori fratres nequaquam recensendum. Riscus, tom. XXX Hisp. sac., p. 143, errorem Lucii Marinaei Siculi revincit, qui Isidoro fratrem dat non solum Braulionem, sed etiam S. Hermenegildum, et Recaredum regem. Braulionem, de [Col. 0099C] cujus vera stirpe minime inter veteres constat, Hermenegildi et Recaredi regis fratrem fuisse primus episcopus Cabilonensis in Topogr. verbo Hispalis, et Maurolycus ad diem 13 Aprilis inepte asseruerunt.

14. Illa quoque traditio inter Hispanos recepta est, Severiani filiam nomine Theodoram fuisse, Leovigildo nuptam, ex qua S. Hermenegildus martyr, et Recaredus primus Gothorum catholicus rex progeniti fuerint. Nic. Antonius, qui acri judicio Severiani, et ejus prolis originem Gothicam expendit, id pro certo statuit. Hoc affinitatis vinculum, addit, non aliud, credimus, Severiani soboli cum Gothicis regibus intercessisse. At si quaeras, quibus auctoribus constet exstitisse unquam Theodoram eam Severiani [Col. 0099D] filiam, regis Leovigildi uxorem, non alios, opinor, quis proferet, nisi illos ipsos quibus Severiani genus Gothicum, uxoris Severiani Theodorae nomen, aliaque multa asserentibus, minime fides praestatur, quia antiquiores tacent. Atqui aeque tacent ejusmodi affinitatis vinculum inter 118 Leandrum, Isidorum, et reges Gothorum; quod minime tacendum erat. Multa de vi hujus argumenti negativi in re praesenti disputat Florezius loc. cit., praesertim quia Leander cap. ult. regulae ad Florentinam sororem, non alios fratres suos recenset, nisi Fulgentium et Isidorum, non aliam sororem, nisi Florentinam. Addit, duas fuisse uxores Leovigildi, ut ex vetustis historicis constat, alteram Rinchildem, alteram [Col. 0100A] Gosuintham, neque in consuetudine tunc reges Gothos habuisse, ut feminas ex Romana stirpe sibi in matrimonium collocarent. Joannes Biclarensis in Chronico ad ann. 573 de Leovigildo ait: Duosque filios suos ex amissa conjuge Hermenegildum et Recaredum consortes regni facit. Haec conjux fuit Rinchildis.

15. De fratribus igitur Isidori hoc habemus certum, Leandrum et Fulgentium fuisse illi fratres, Florentinam sororem, ita ut ipse omnium minimus natu fuerit, ut ostenditur ex cap. ult. regulae S. Leandri. Florentinae sororis meminit quoque Isidorus in elogio Leandri, quem narrat opusculum edidisse de Institutione virginum ad Florentinam sororem. Ipse Isidorus duos libros contra Judaeos eidem sorori suae [Col. 0100B] Florentinae inscripsit, ut testatur in prologo: Sanctae sorori Florentinae Isidorus, etc. Haec ergo, sancta soror, te petente ob aedificationem studii tui tibi dicavi, ut qua consorte perfruor sanguinis, cohaeredem faciam et mei laboris. Meminit etiam Braulio Florentinae in praenotatione librorum Isidori: Contra Judaeos, postulante Florentina, germana sua, praeposita virginum, libros duos, etc. Ildefonsus simili modo cap. IX de Vir. illustr. Quod Florentina eodem cum fratribus suis Leandro et Isidoro sepulcro condita fuerit, narratur in epitaphio supra cap. 7. Sed epitaphium illud S. Ildefonsi, cui tribuitur, non constat esse, et multis contra pugnat Florezius tom. X Hispan. sacr., qui Astigi sepultam, ibique jacuisse tradit, donec, Hispaniam invadentibus Mauris, ad montes Aquilupianos, sive Guadalupaeos translata fuit. De [Col. 0100C] diversis Florentinae nominibus vide cap. 66.

16. Ad Fulgentium quoque, fratrem suum, duos libros de Ecclesiasticis officiis Isidorus misit. Etsi enim inscriptio ita solum refert: Domno meo et Dei servo Fulgentio episcopo Isidorus, tamen Braulio aperte ait: Ad germanum suum Fulgentium episcopum Officiorum libros duos. Editi addunt episcopum Astigitanum, quod exprimitur 119 etiam in praenotationis versione Italica Alchaini anni 1570, cap. 70, num. 17, describenda: Vescovo Astigitano; qua de re vide notata supra cap. 3. Fulgentius episcopus Astigitanus erat anno 610, quo decreto Gundemari cum Isidoro subscripsit, ut dicam cap. 21, et anno 618, seu 619, quo concilio II Hispalensi interfuit, ut eod. cap. referam. Nic. Antonius l. V, c. 1 [Col. 0100D] Bibl. vet. Hisp., n. 16, asserit, Fulgentium conciliis duobus Hispalensi Toletanoque cum Isidoro interfuisse: scilicet Toletano anni 610; nam num. 13 docuerat, Fulgentium obiisse ante annum 623 (corrige 633), quo subscriptus legitur concilio Toletano IV Habentius episcopus Astigitanus. An Fulgentius Isidori frater quidquam scripserit, disserit Nic. Antonius, et post eum Florezius tom. X Hisp. sacr., qui contendit, doctoris titulum, quem apud Hispanos assecutus dicitur, veteribus monumentis minime innixum esse.

17. Fulgentii non vulgarem doctrinam arguit documentum vetus saeculi VII apud Florezium tom. III Hisp. sacr., append., num. 3, pag. 390; Et sic [Col. 0101A] crevit fides catholica (in Hispania) paulisper, donec, de orthodoxis et catholicis viris fuit illustrata, id est, Fulgentio, Petro, Leandro, Isidoro, Ildefonso, Fructuoso, Juliano. Testimonium Roderici Toletani pro Fulgentii doctrina ad saeculum XIII pertinet: eodem saeculo floruit Lucas Tudensis, qui in Isidori chronico simile testimonium protulit. Hac de controversia anno 1723 actum fuit in sacra Rituum congregatione, ut exponit Benedictus pontifex XIV de Beatif. l. IV, p. 2, c. 11, qui eo tempore Promotorem fidei agebat: et ita narrationem absolvit: Novis supplicationibus exhibitis sacrae congregationi eo praesertim fundamento, quod ab antiquo tempore titulum habuisset doctoris in nonnullis Hispaniarum dioecesibus, die 17 Aprilis 1723 responsum fuit, ut in officio S. Fulgentii solita observaretur consuetudo quoad ritum doctoris.

[Col. 0101B] 18. Clarior res est de S. Leandro, quem Isidorus in libro de Vir. Illustr. laudavit: in epistola ad Claudium ducem vocavit communem nostrum doctorem, et in versibus bibliothecae non imparem antiquis doctoribus: de quibus tamen epistola et versibus judicium suo loco feretur, an genuina Isidori opera sint. Benedictus XIV, qui loc. cit. alia in eam sententiam profert, ita de eodem Leandro absolvit: In ecclesiis autem, et dioecesibus Hispalensi atque Carthaginiensi celebratur officium de ipso tanquam doctore, hujusque 120 officii extensio die 25 Aprilis 1722 facta est ad totam Hispaniam, et regiones regi Catholico subjectas. Laudes Leandri ante Isidorum celebravit S. Gregorius Magnus in epistolis ad eum; qui etiam Leandro pallium misit, et libros [Col. 0101C] Moralium in Job dedicavit.

19. His expositis, quae ad parentes fratresque Isidori pertinent, de ejus loco natali agendum est. Severianum fuisse e provincia Carthaginiensi Hispaniae, ipse Isidorus scriptum reliquit, Leandrum, et Florentinam Carthagine in Hispania natos, Breviaria Hispana tradunt. De Fulgentio hoc ipsum multi affirmant, quod Nic. Antonius non audet asserere. De Isidoro major est controversia: fama est, Hispali natum, quo parentes e nova Carthagine exsules concesserant. Quod in Breviariis Hispanicis, in Breviario Quignonii, et in Romano recognito dicitur Isidorus natione Hispanus ex nova Carthagine, id ex hac urbe oriundum Isidorum innuit, non in ea natum. Rodericus Cerratensis, et quaedam [Col. 0101D] Breviaria vetera natione Carthaginensem dicunt. Breviarium vetus Hispalense: Ex civitate Carthaginensi provinciae Hispaniae originem duxit. In duobus Codicibus Florentinis librorum contra Judaeos, de quibus cap. 43 agam, Isidorus dicitur Toletanus episcopus, aut Toletanus Hispalensis episcopus: sed id quin errori librarii tribuendum sit, nemo dubitaverit. Idem error occurrit in nonnullis mss. exemplaribus bibliothecae Vaticanae, aliisque Codicibus, quibus idem opus contra Judaeos continetur.

20. Quoniam vero ex parentum exsilio conjicitur, Isidorum in eorum patria genitum non fuisse, primum quale hoc fuerit exsilium, videamus. Leander cap. ult. regulae ad Florentinam sororem (supra cap. 2) [Col. 0102A] de hoc exsilio ac de patria loquitur: monet sororem, ne in patriam, unde eam Deus olim ejecerat, redire cogitet, exemplumque matris proponit, quae se patriam, unde salutis causa exierat, nunquam visuram saepe obtestabatur, atque in exsilii loco, in quo Deum coepit agnoscere, sepeliri voluit. Suspicio suborta est Nic. Antonio, an uxor Severiani olim Ariano errore implicita fuisset, quem in exsilio detestata fuerit: sed recte advertit, verba Leandri ita intelligi posse, ut mater ejus majorem pietatis, quam prius habuisset, sensum in exsilio perceperit.

21. Imo cum exierit salutis causa e patria, magnum argumentum hoc est, eam calamitatem contra Severiani domum, quod 121 fidei catholicae addicta esset, fuisse a Gothis Arianis promotam. Quo animi [Col. 0102B] ardore Leander haeresim Arianam confoderit, commemorat Isidorus de Vir. Illustr. cap. 41: Hic namque in exsilii sui peregrinatione composuit duos adversus haereticorum dogmata libros, eruditione sacrarum litterarum ditissimos, in quibus vehementi stylo Arianae impietatis confodit atque detegit pravitatem: ostendens scilicet, quid contra eosdem habeat catholica Ecclesia, vel quantum distat ab eis religione, vel fidei sacramentis. Exstat et aliud laudabile ejus opusculum adversus instituta Arianorum, in quo, propositis eorum dictis, suas responsiones opponit. Praeterea edidit unum ad Florentinam sororem de institutione virginum, etc.

22. Peregrinationem exsilii, quam Isidorus vocat, intelligi potest communem fuisse parentibus, atque eam ipsam quam Leander cap. ult. regulae sive de [Col. 0102C] institutione virginum, commemorat. Verum non solum Leander exsilium suae domus eo loco recenset, sed etiam patriae eversionem describit. Ego tamen expertus loquor, sic perdidisse statum et speciem illam patriam, ut nec liber quisquam in ea supersit, nec terra ipsa solita sit ubertate fecunda: et non sine Dei judicio. Terra enim, cui cives erepti sunt, et concessi extraneo, mox ut dignitatem perdidit, caruit et fecunditate. Et quoniam vix dubium est, quin de Carthagine Spartaria, seu Nova, Leander loquatur, subversio Carthaginis quo tempore acciderit, investigandum est.

23. Isidorus l. XV Etymol., cap. 1, sic habet: Afri sub Annibale (melius sub Hasdrubale) maritima Hispaniae occupantes, Carthaginem Spartariam construxerunt, [Col. 0102D] quae mox a Romanis capta, et colonia facta, nomen provinciae dedit. Nunc autem a Gothis subversa, atque in desolationem redacta est. Florezius, l. v, Hisp. sacr., tract. 4, cap. 2, affirmat, prius Carthaginem a Vandalis subversam fuisse, deinde a Gothis tunc, cum Isidorus scribebat. Hunc enim sensum Isidori verbis imputat: Aora acaba de ser destruida por los Godos. Equidem Isidorum ita intelligo, ut tres urbis status innuat, primum sub Afris, alterum sub Romanis, tertium eum in quo tunc in desolationem jam redacta reperiebatur, quin argui possit, recentem esse eam desolationem.

24. Putarunt nonnulli, hanc Carthaginis eversionem fuisse quam Vandalis tribuit Isidorus in Historia [Col. 0103A] Vandalorum ad aeram 459 122 anno Christi 421: Primus autem in Hispania Gundericus rex Vandalorum, etc. Balearicas Tarraconensis provinciae insulas depraedatur. Deinde Carthagine Spartaria eversa cum omnibus Vandalis ad Baeticam transit, Hispalim diruit, actaque caede in direptionem mittit. Sed cum Leander aliam fuisse direptionem Carthaginis innuat, cujus causa parentes ejus in Baeticam se contulerint, Isidorus quoque in lib. XV Etym. intelligendus est de hac ipsa direptione quam Leander memorat; eoque etiam magis, quia in Historia Vandalorum Carthaginem ab his eversam tradit in l. XV Etymol. a Gothis: neque verisimile est ut Gothos pro Vandalis acceperit.

25. Bivarius, in comment. ad Maximum anno 509, [Col. 0103B] Carthaginem Spartariam ab Agilane anno Christi 532 eversam fuisse existimat. Et idoneis quidem rationibus ille evincit, duplicem distinguendam esse Carthaginis Novae eversionem: alteram, de qua Isidorus in lib. XV Etymol. Nunc autem a Gothis eversa, etc.; alteram antiquiorem, de qua Idacius in Chronico ad ann. 1 Theodosii, sive annum Christi 423: Vandali Balearicas insulas depraedantur: deinde Carthagine Spartaria, et Hispali eversa, et Hispaniis depraedatis Mauritaniam invadunt. Huic antiquae eversioni per Vandalos convenire nequeunt Isidori verba, qui non solum Gothos diserte nominat, sed rem suo tempore gestam clare innuit.

26. Erat Agila, rex Gothorum, infensissimus religionis catholicae hostis, ut liquet ex Isidoro in [Col. 0103C] Gothorum Historia ad aeram 587: Agila rex constituitur, regnans annis v. Iste adversus Cordubensem urbem praelium movens, dum in contemptum catholicae religionis beatissimi martyris Aciscli injuriam inferret, hostiumque ac jumentorum cruore sacrum sepulcri ejus locum, ut profanator, pollueret, inito adversus Cordubenses cives certamine, poenas dignas, sanctis inferentibus, meruit.

27. Si ergo teneamus, Agilanem Carthaginem Spartariam excidisse, concludendum erit, parentes Leandri et Florentinae, catholicae religionis tenaces, hac calamitate patriae concussos in exsilium abiisse anno circiter 552. Post id tempus Fulgentium et Isidorum natos crediderim; sed neque de anno, [Col. 0103D] neque de loco judicium certum ferri potest, nisi quod fama est, Hispalim Isidori natale solum fuisse. Ortus ejus poterit ex conjectura referri ad annum circiter 560, siquidem episcopus electus fuit anno 600, circiter, 123 ut mox dicam; et credibile est, eum non ante quadragesimum aetatis annum episcopatum accepisse, ut praescribitur in epistola Siricii papae ad Himerium Tarraconensem anno 385 missa. Non video cur Florezius, l. X Hisp. sacr., p. 120, veluti pro certo ponat, Isidorum Carthagine natum fuisse. Dupinius contra tom. V Bibl. Eccl. Hispali eum ortum affirmat.



CAPUT XVIII. Isidori pueritia; ostentum de examine apum: institutio in virtutibus et litteris. Non fuit Gregorii Magni discipulus. Iter Romanum Isidori ipsa nocte Natalis Domini commentitium. An Isidorus vices Leandri, dum hic exsularet, gesserit. Disseritur de Leandri legatione et exsilio, ac de Hermenegildi martyrio.
[Col. 0104A]

1. Isidorum oris specie a puero commendatum fuisse, colligit Nic. Antonius ex verbis Ildefonsi cap. IX de Vir. illustr.: Vir decore simul et ingenio pollens, quod conceptis verbis tradit auctor Vitae S. Isidori Canonicus Legionensis. Apud hunc eumdem historicum, uti etiam apud Rodericum Cerratensem, supra caput 14, legi potest miraculum, sive ostentum de examine apum quod infanti Isidoro astitit. Id in aliis quoque accidisse, veluti omen futurae doctrinae, sive suavis eloquentiae, confirmat [Col. 0104B] Berneggerus miscellan. Observat. cap. V. Auctor Vitae S. Isidori narrat examen apum ab Isidori patre visum. In lectionibus propriis S. Florentinae apud Hispanos nonnihil variat haec narratio: Digna evasit, ut de institutione pueruli fratris sui Isidori natu minoris curam susciperet, quem lacte spiritus nutrire, atque in omni dogmate fidei instruere una cum Leandro diligenter curavit. Tanto autem alacriori cura sanctissime instituendum putavit, quanto ad id ex eo magis excitabatur, quod dum in cunabulis erat, viso examine apum in os ejus ingredi, atque exinde egredi, in coelumque evolare, territa, quid hoc esset, in oratione posita, illum magnum Ecclesiae doctorem futurum intellexit, qui haereticos ab Hispaniae finibus erat propulsurus.

[Col. 0104C] 2. Apud auctores Vitae Canonicum Legionensem, et Rodericum Cerratensem pater Isidori ostentum vidit, idque in horto: in lectionibus S. Florentinae haec in cunabulis examen apum observasse 124 traditur, nisi explicare velis, dum in cunabulis esset, hoc est dum adhuc infans esset. Ita contingere potuit, ut et pater et soror Isidori ostentum apum in horto inspexerint: neque enim ratio ulla est, ut istiusmodi miraculum bis contigisse credamus. Tamayus in Martyr. Hisp. Acta Isidori ex variis, ut ait, collegit, ubi de Florentina sic legitur: Haec infantuli spiritum deprehendens, et in eo supra naturam specimen perscrutata; nam aliquando Isidorum e cuna erectum super aeris diaphaneitatem evolare, aliquando monstra deformia manibus exstinguere: [Col. 0104D] omnem curam praesaga futuri in ejus educatione praeposuit. Quae mihi quidem in aliis reperire non licuit.

3. Florezius, tom. IX, pag. 194, rem ex Canonico Legionensi, auctore Vitae S. Isidori, et Roderico Cerratensi narrat: et quamvis multa ab his scriptoribus relata inter fabulas reponat, de hoc ostento simile judicium proferre non audet, quia scilicet nihil ex antiquis monumentis eruitur quod contrarium videri possit. Ita etiam sentit de argumento quod puer Isidorus ad marginem putei ex saxo frequentibus guttis excavato ad difficultatem scientiae comparandae labore et perseveranti studio superandam collegit, quod iidem scriptores aliique ejusdem fere temporis commemorant. Idem Florezius [Col. 0105A] tom. X, pag. 120, asserit, si statuatur, ut statuendum putat, Isidorum Carthagine natum fuisse, cohaerere non posse, quod Florentina examen apum viderit, et ad orationem confugiens intellexerit, Isidorum magnum Ecclesiae doctorem futurum, quod Breviarium vetus Hispalense aliaque narrant: nam Leander, cap. Ult. regulae, ita Florentinam alloquitur: Ea inde (e patria) aetate abstracta es, ut vel si ibidem nata fueris, non memineris. Nulla est recordatio, quae moveat, desideriis animam. Sed etiamsi verba Leandri de Infantia Florentinae accipere velimus, quod minime est necesse, aliunde non constat, Isidorum Carthagine potius quam Hispali natum fuisse, ut in fine cap. 17 dixi.

4. Hispali primis litterarum rudimentis Isidorum [Col. 0105B] imbutum fuisse, ex Vita saepe citata constat: quo tempore, ut ibidem narratur, accidit id, quod modo dicebam, Isidorum puerum exemplo saxi frequentibus guttis excavati, et ligni frequenti funium ductu in canalis formam redacti, didicisse se quoque, quamvis improbo labore, difficultates quae in litterarum curriculo occurrere solent posse superare. Haec quidem sequioris aetatis documentis traduntur. Sed 125 Joannes Mariana in Hist. Hisp. lib. VI, cap. 7, auctor est, ostendi adhuc Hispali ejus narrationis vestigia: Asservatur, inquit, in ecclesia Hispalensi S. Isidori pars putealis ex marmore, quod funis usu et attritu excavatum Isidorus puer observavit. Illud certum de Isidori institutione, quod Leander cap. ult. regulae profert: Postremo charissimam [Col. 0105C] te germanam rogo, ut mei orando memineris nec junioris fratris Isidori obliviscaris; quem quia sub Dei tuitione, et tribus germanis superstitibus parentes reliquerunt communes, laeti, et de ejus nihil formidantes infantia, ad Dominum commearunt. Quem cum ego ut vere filium habeam, nec temporale aliquid ejus charitati praeponam, atque in ejus pronus dilectione recumbam, tanto eum charius dilige, tantoque Jesum exora pro illo, quanto nosti eum a parentibus terrenis fuisse dilectum.

5. Decesserunt ergo Isidori parentes, dum ille adhuc in infantia esset, quem propterea tribus superstitibus liberis natu majoribus, Leandro, Fulgentio, Florentinae instituendum commendarunt. Sed cum Leander curam domus gereret, quippe primogenitus, [Col. 0105D] ut videtur, Fulgentium in patriam misit; quod ipse sic loc. cit. refert: Tu, quaeso, cave, soror Florentina, quod mater timuit, et malum, quod illa experta fugit, tu prudenter evita. Miserum me! doleo, qui ibidem communem fratrem transmisi Fulgentium, cujus periculi jugi formidine pertimesco. Tutior tamen erit, si tu securior, et absens pro illo oraveris. Fortasse quaedam in patria, unde exsules exierant, negotia occurrerant, quae Leander per Fulgentium procurari voluerat, dum junior adhuc esset Isidorus, et Florentina inter virgines Deo devotas commoraretur. Praecipua ergo cura Isidori instituendi mansit penes Leandrum, quod is paterno potius quam fraterno amore peragebat.

[Col. 0106A] 6. Nonnullam tamen partem in hac Isidori institutione habuisse Florentinam, lectiones ejus, quas paulo ante protuli, referunt. De Fulgentio quoque sic lectiones ejus officii habent: Cujus rei illud quoque argumentum est, quod egregius idem doctor Isidorus, qui ab eo fuerat educatus, et piis documentis imbutus, etc. Quod aliqua ex parte verum esse, nihil est cur negemus, sed ita tamen ut praecipuum Isidori magistrum Leandrum praedicemus, non solum quia id Leander innuit, sed quia etiam ipse Isidorus in epistola ad Claudium ducem sic profitetur: Memento communis nostri doctoris 126 Leandri, et ejus fidem atque doctrinam pro viribus imitare. Multi tamen spuriam hanc esse Isidori ad Claudium epistolam existimant: de quo nos alibi. Commentum est pseudo-Maximi ad [Col. 0106B] ann. 568, num. 8, Isidorum Davide Hispalensi magistro usum fuisse: quem locum ita illustrare voluit Bivarius, ut dubitet primum, an iste David diversus fuerit a Davide Hispalensi episcopo: deinde advertit, Leandrum, dum in monasterio degeret, minus idoneum fuisse, ut per se Isidorum litteris imbueret. Canonicus Legionensis, auctor Vitae, praeter Leandrum aliis quoque magistris, usum fuisse Isidorum tradit, ut scilicet encyclopaediam illam scientiarum, quae mirifice exaggeratur, assequeretur. Quanquam fatendum est, Isidorum, pro captu illorum temporum, portentum quoddam in saecularium maxime litterarum studio fuisse, non quod in singulis linguis, aut in singulis facultatibus eminuerit, sed quia tam multiplici diversarum rerum, et scriptorum cognitione [Col. 0106C] imbutus fuit, ut admirationem quoque nostris temporibus ingerat.

7. Quaeritur, fueritne Isidorus Gregorii Magni auditor. Ita enim asserunt Lucius Marinaeus Siculus l. V de Reb. Hisp., Arnoldus Wion l. II Ligni vitae, Eisengreinius in Catal. test. verit., et Constantinus Cajetanus p. 45. Fidenter Joannes Andreas Quenstedt de Patr. illustr. Vir. pag. 4: S. Isidorum episcopum, ac alumnum suum veneratur Hispalis, Gregorii Magni ab ineunte aetate discipulum. Nic. Antonius suspicatur, id inde originem habuisse, quod Isidoro cum Gregorio magna est consensio non sententiarum tantum, sed et verborum: quod Lucas Tudensis l. II, cap. 4, adversus Albigenses ad peculiarem quamdam Spiritus sancti inspirationem referre non dubitavit: [Col. 0106D] quo fortasse etiam allusisse videbitur Prudentius Trecensis adversus Erigenam de Praedestin., in editione eorum auctorum qui de praedestinatione nono saeculo scripserunt, tom. II, pag. 215, et t. XV Bibl. Patrum Lugdunensis, pag. 474. Quem (Gregorium) secutus tam fide quam sensu et verbis, sanctus Isidorus Hispalensis episcopus eamdem pene sententiam dictis suis interposuit, quos quisquis conferre voluerit, inveniet ita uno eos spiritu atque ore locutos, ut eumdem Spiritum sanctum utrisque affuisse, et per utrumque unanimiter locutum minime dubitet. Isidorus: Gemina est praedestinatio, etc. Verba profert ex l. II Sentent., cap. 6. Fusius id, allatis etiam rationibus, probare conatur Lucas Tudensis loc. cit. qui 127 concludit. [Col. 0107A] Fateamur ergo eorum scripturas per Spiritum sanctum concordes, ut dictum est, et non ex suffragiis mendicatis tam insignes Ecclesiae Dei philosophos concordare. Inde Lucas permovetur, quia ad Isidorum non omnes Gregorii libri pervenerant, ut ex libro de Vir. Illustr. patet. Sed minime probat, ad Isidorum eos libros Gregorii non pervenisse, in quibus sententiae iisdem verbis ab Isidoro usurpatae continentur. Hac ergo ex parte plagium excusari non posset.

8. Recte autem respondet Nic. Antonius ex Theophilo Raynaudo de bon. et mal. Libr., partit. I, erotem. 10, n. 275, plagiarium non esse censendum, qui alterius flores decerpere amat, uti Isidorus Gregorii et aliorum: quod ipse Isidorus prae se fert, cum ait, se Commentarios suos in Vetus Testamentum [Col. 0107B] sumpsisse ex Origene, etc., ac nostris temporibus insigniter eloquenti Gregorio. Opus Sententiarum satis ex titulo indicat, veteres sententias ibi esse collectas: et idcirco Braulio in praenotatione ait, collegisse Isidorum sententiarum libros tres, quos floribus ex libris papae Gregorii moralibus decoravit. Haec autem omnia, quae ab aliis quoque Patribus simili modo fieri consueverunt, minime probant, Isidorum aut auditorem, aut plagiarium Gregorii fuisse. Imo Margarinus de la Bigne, in epistola dedicatoria suae Isidorianae editionis, arguit Isidorum Gregorii discipulum non fuisse, quia alioquin sine gratissima disciplinae commemoratione Gregorium non commendasset.

9. Fortasse etiam quia Isidorus alius Siculus fuisse dicitur, S. Gregorii discipulus, de quo agunt Constantius [Col. 0107C] Felix in Kalendario, Ferrarius in notis sui Catalogi sanctorum, et Arnoldus Wion in Ligno vitae l. III, homonymia fecit, ut Isidorum quoque Hispalensem S. Gregorii auditorem fuisse crederetur. Canonicus Legionensis auctor Vitae solum refert, Gregorio Isidorum cognitum fuisse ex epistola de beatitudine quam ad eum Isidorus misit: cujus tamen rei penes ipsum fides sit. Nulla enim apud antiquiores hujus epistolae mentio. Multo vero mirabilius est, quod idem historicus narrare pergit, Isidorum quadam nocte Natalis Domini Romam divinitus delatum, ut Gregorium conveniret, eademque nocte domum repetiisse: de quo portento quaedam a Bollandianis annotata sunt. Tamayus in Martyr. Hisp. inter incerta vel incredibilia refert hoc Isidori iter [Col. 0107D] Romanum in Natali Domini ex Luca Tudensi in Miraculis S. Isidori, ex quo Breviarium Segoviense pervetustum, 128 lect. 2, idem narrat. An autem aliquando Isidorus Romam venerit, cap. 23 disputabitur.

10. Cum jam Isidorus juvenis ad arma contra haereticos capessenda idoneus esset, haereticos Arianos acerrime insectatus fuisse a Vitae auctore dicitur. Id quidem satis simile vero est, et in officiis propriis Hispanicis confirmatur. Sed Breviaria narrant, Isidorum a Leandro cohibitum fuisse, et, ut se commodiori tempori reservaret, admonitum. Auctor Vitae cum referat, Leandrum ab haereticis ex Hispania expulsum fuisse, addit, Isidorum vices fratris Hispali [Col. 0108A] gessisse, ab eo per litteras confirmatum, ut causam fidei strenue ageret. Sed quodnam est hoc Leandri exsilium? Fortasse illud ipsum quod auctor Vitae prius indicaverat, cum narravit, Leandrum amicitiae vinculum cum Gregorio Magno Constantinopoli contraxisse, quo tempore Leovigildi concesserat pro confirmandis sanctae et immaculatae Trinitatis capitulis.

11. Videtur tamen idem Vitae scriptor hoc loco aliud innuere, cum refert, Leandrum, mortuo Leovigildo, triumphatorem Carthagine revertisse in Hispaniam. Cum autem prius amicitiam inter Gregorium Magnum et Leandrum Constantinopoli stabilitam, et mirabile Isidori in urbem Romam iter commemoret, tum Leandri exsilium, et Isidori vices pro Leandro [Col. 0108B] gerentis constantiam in tuenda fide explicet, hoc Leandri exsilium diversum esse innuit ab itinere ejusdem in urbem Constantinopolitanam. Colligamus ex historicis monumentis quae hac in parte probabilia sunt. Leander, ut ait Isidorus de Vir. Illustr., cap. 41, ex monacho Hispalensis Ecclesiae provinciae Boeticae constitutus episcopus, etc., doctrina clarissimus, ut et fide ejus atque industria populi gentis Gothorum ab Ariana insania ad fidem catholicam reverterentur. Hic namque in exsilii sui peregrinatione composuit duos adversus haereticorum dogmata libros, etc.

12. Praeterea ex lib. III Dialogorum Gregorii Magni, cap. 31, id habemus: Sicut multorum qui ab Hispaniarum partibus veniunt relatione cognovimus, nuper Hermenegildus rex, Leovigildi regis Visigothorum [Col. 0108C] filius, ab Ariana haeresi ad fidem catholicam, viro reverendissimo Leandro Hispalensi episcopo, dudum mihi in amicitiis familiariter juncto, praedicante, conversus est. Melius interpungam cognovimus nuper, Hermenegildus rex, etc. S. Gregorius scribebat dialogos anno circiter 594. Conversio Hermenegildi, et familiaritas 129 cum Leandro a Gregorio contracta dudum evenerant; sed paulo ante quam id scriberet (idcirco ait nuper), narrationem martyrii et miraculorum quae consecuta sunt, et venerationis sepulcro martyris exhibitae acceperat. Pergit post martyrium Hermenegildi relatum: Pater vero perfigus et parricida, commotus poenitentia, hoc fecisse se doluit; nec tamen usque ad obtinendam salutem poenituit. Nam quia vera esset catholica fides agnovit, sed gentis suae [Col. 0108D] timore perterritus, ad hanc pervenire non meruit. Qui, oborta aegritudine, ad extrema perductus est, et Leandro episcopo, quem prius vehementer afflixerat, Recaredum regem filium suum, quem in sua haeresi relinquebat, commendare curavit, ut in ipso quoque talia faceret, qualia et in fratre suis exhortationibus fecisset. Hortationibus igitur Leandri tribuitur conversio Hermenegildi.

13. Eam diverso modo Gregorius Turonensis refert l. V Hist. Francor., c. 38, qui docet, Leovigildum Hermenegildo et hujus uxori Ingundi dedisse unam de civitatibus, in qua residentes regnarent. Ad quam cum abiissent, coepit Ingundis praedicare viro suo ut relicta haeresis fallacia catholicae fidei veritatem [Col. 0109A] agnosceret. Quod ille diu refutans, tandem commotus ad ejus praedicationem, conversus est ad legem catholicam. Explicari tamen haec ita possunt, ut Ingundis praedicationi doctior alia persuasio et hortatio Leandri accesserit, ut huic praecipuae in Hermenegildi conversione partes ascribantur: quod Gregorio Magno, Leandri amicissimo, asserenti omnino credendum est. Urbs quam Hermenegildo concessam Turonensis ait, fortasse est Hispalis, qua in urbe episcopus erat Leander. Florezius tom. IX Hisp. sacr. p. 162, Hermenegildum sedem suam Hispali fixisse anno 579 affirmat.

14. De tempore autem quo haec acciderint, conferendus est Isidorus, qui in Chronico ad annum ab orbe condito 5780, ait: Tiberius regnat annis VII. [Col. 0109B] Longobardi, pulsis Romanis, Italiam adeunt. Gothi per Hermenegildum, Leovigildi regis filium, bifarie divisi, mutua caede vastantur. Et rursus ad annum 5801 ab orbe condito: Mauricius regnat annis XXI . . . . Hoc tempore Leander episcopus in Hispaniis ad gentis Gothorum conversionem doctrina fidei et scientiarum claruit. In Historia vero Gothorum ad aeram 624, sive annum Christi 586, anno 3 imperatoris Mauricii: Leovigildo defuncto, filius ejus Recaredus regno est coronatus . . . In ipsis enim 130 regni sui exordiis catholicam fidem adeptus, totius Gothicae gentis populos, inoliti erroris labe deserta, ad cultum rectae fidei revocat. Adde abbatis Biclariensis verba: Anno tertio Mauricii (qui est Leovigildi septimus decimus annus) Hermenegildus in urbe Tarraconensi a Sisberto interficitur.

[Col. 0109C] 15. Petavius in Rationario temporum, part. I, lib. VIII, cap. 12, et Pagius ad Baronium, anno 584, colligunt, Hermenegildi martyrium contigisse anno 585, quod facile cuivis persuadebitur, quamvis non defuerint qui annum aut 583, aut 584, aut 586, aut 588, aut 589, pro Hermenegildi martyris obitu designaverint. Leovigildi mortem Baronius ad annum 585 retulit, ac post hoc ipsum retractans, minus bene distulit ad annum 591. Bollandus in commentario ad Vitam S. Leandri ad annum 587 revocat, Pagius probabilius ex Biclariensi ad annum 585. De anno obitus Hermenegildi et Leovigildi Florezius Pagio consentit tom. IX Hisp. sacr., p. 163, et antea tom. VI, p. 409, annum 585 pro eo obitu statuerat. Investigandum [Col. 0109D] ergo nunc est, quo tempore Leander Gregorium Magnum Constantinopoli convenerit. Baronius ad annum 583, n. 11, probat, S. Gregorium a Pelagio II pontifice apocrisiarium sive legatum Constantinopolin eo ipso anno 583 missum fuisse. Anno 584 exeunte, aut anno 585 ineunte, S. Gregorius Constantinopolim reliquit, et Romam venit, ut Pagius confirmat.

16. Itaque anno 583, aut sequenti, Leander Constantinopoli commorabatur, de quo S. Gregorius in praefatione Moral.: Dudum te, frater beatissime, in Constantinopolitana urbe cognoscens, cum me illic sedis apostolicae responsa constringerent, et te illuc injuncta pro causis fidei regis Wisigothorum legati [Col. 0110A] perduxisset, omne tuis auribus, quod de me displicebat, exposui. A quo autem alio rege pro causis fidei mitti potuit Leander, nisi ab Hermenegildo? Auxilium enim imperatoris Hermenegildus pro catholicorum causa contra Arianos expetebat, Leandrumque delegit, quem hac de re legatum Constantinopolim mitteret. Florezius tom. IX, p. 182, Bollandianorum opinionem rejicit, qui censent Leandrum prius Constantinopolim adiisse quam Hermenegildus fidem catholicam amplecteretur, hac permoti ratione, quod Gregorius Magnus l. III Dialog., cap. 31, conversionem Hermenegildi nuper factam ait, amicitiam a se cum Leandro contractam dudum. Reponit Florezius, non potuisse Leandrum ab Hermenegildo pro causis fidei Constantinopolim mitti, 131 nisi jam esset [Col. 0110B] catholicus. Probabilis quidem haec est ratio, sed non prorsus evidens: potuit enim Hermenegildus nondum catholicus eam legationem decernere, quod catholicis ipse faveret, et vicissim catholici partibus ejus adhaererent. Sententia Bollandianorum mihi placeret, si constaret Gregorium proprietatem adverbiorum secutum fuisse; sed minime id constat. Nic. Antonius n. 85, iter Leandri Constantinopolitanum post Hermenegildi conversionem accidisse statuit; sed, n. 87, constare negat Leandrum ante Leovigildi obitum Hispaniam rediisse. Alia interpunctione cognovimus nuper, Hermenegildus rex, quam modo explicui, difficultas Bollandianorum evanescit. Multi putant, Leandrum in exsilium missum post Hermenegildi martyrium: nam Ado Viennensis narrat, post Hermenegildi caedem patrem Leovigildum acerbiorem [Col. 0110C] in catholicos persecutionem excitasse, orthodoxis episcopis in diversa loca relegatis.

17. Censeo equidem Leandrum, legatione functum, Constantinopoli in Hispaniam remeasse, imo et auxiliares copias ab imperatore pro Hermenegildo obtinuisse. Narrat enim Gregorius Turonensis l. V Hist. Francor., c. 38 Leovigildum praefecto imperatoris triginta millia solidorum dedisse, ut se a filii solatio revocaret, uti factum est. Hermenegildus vero, pergit idem historicus, vocatis Graecis, contra patrem egreditur, relicta in urbe conjuge sua. Cumque Leovigildus ex adverso veniret, relictus a solatio (Graecorum) Hermenegildus, cum videret nihil se praevalere posse, etc. Addit, Ingundem, Hermenegildi uxorem, a Graecis ereptam, ut eam ad imperatorem perducerent, [Col. 0110D] in Africa decessisse. Hoc crediderim esse tempus quo Leander, Hermenegildo capto, et ejus exercitu exciso, exsul in Africam, fortasse Ingundem secutus, anno 584 concesserit, ut verum esse possit quod Canonicus Legionensis, scriptor Vitae Isidori, refert, Leandrum, defuncto Leovigildo, Carthagine in Hispaniam rediisse.

18. Rationi etiam congrua est ejusdem historici narratio, quod Isidorus, dum frater Leander aberat, religionis causam strenue agebat, non solum non cohibente, sed impellente potius Leandro. Audiens autem reverendus doctor Leander fortissimi juvenis Isidori constantiam, in Domino gavisus, etc. Misit ei itaque epistolam in qua praemonet, mortem pro fide [Col. 0111A] catholica quidquam non esse timendam. Haec est epistola cujus meminit Isidorus de Vir. Illustr., cap. 41, 132 de Leandro: Scripsit et epistolas multas: ad papam Gregorium de baptismo unam, alteram ad fratrem, in qua praemonet, cuique mortem non esse timendam. Isidori constantia contra blanditias, terrores, et tormenta ab haereticis Arianis illata ab eodem Vitae auctore narratur.

19. Collatis inter se accurateque expensis monumentis quae produximus, clare deprehenditur error Ambrosii Morales lib. X, cap. 5, qui Leandrum ait concilio oecumenico V Constantinopolitano cum Gregorio Magno interfuisse; quem Florezius, tom. IX, p. 185 seq., fusius refellit. Moralesius inde colligebat, Leandrum longo temporis spatio sedem Hispalensem [Col. 0111B] obtinuisse, quandoquidem anno 554, quo ipse concilium Constantinopolitanum II, et V generale collocat, Leander jam tum antistes Hispalensis concilio illi interfuit, unde initium amicitiae inter Leandrum et Gregorium Magnum contractae ducit. Sed neque hujus rei auctores alios laudat, neque temporum ratio id sustineri ullo modo patitur.



CAPUT XIX. Isidorus an monasticum aliquod institutum, vel Canonicorum Regularium vel Carmelitarum professus fuerit.

1. Pace Ecclesiae Hispanae a Recaredo donata anno circiter 586, Leander fratrem suum Isidorum non invitum cella inclusum degere curavit, si verum narrat auctor Vitae. Consentiunt quidem Breviaria vetera Leandrum cavisse ne Isidorus in publicum prodiret: [Col. 0111C] sed id eo tempore accidisse dicunt, quo Ariani contra catholicos saeviebant; quippe cum Leander Isidorum ab haereticorum furore servare tentaret. Auctor Vitae alias causas ejus inclusionis exponit. Antiquiora monumenta omnino silent. Cum ea tunc vigeret consuetudo, ut nonnulli, consortium hominum fugientes, in cellam aliquam sese recluderent, fortasse Isidorus, annuente Leandro, ejusmodi vitae genus amplexus est: nam quod ipse Leander ejus consilii primus auctor fuerit, minus rationi consentaneum arbitror.

2. Suspicatur Nic. Antonius, a cellae hac inclusione persuasum fuisse nonnullis Isidorum in monastico aliquo ordine vixisse. Actum de hoc argumento a Bollandianis in Comment. praevio. Inter eos qui Isidorum ordini Benedictino asserunt recensentur 133 [Col. 0111D] Sandoval, Leander a S. Thoma in Benedictin. Lusisitan. additionib., cap. 3, Quintanaduenas in SS. Hispalensibus, Joannes Cisneros in Vita Isidori ms., Tamayus in Martyr. Hisp., et vel in primis referendus Constantinus Cajetanus, qui Petrum Ricordatum, Hist. monast., diar. 4, Hieronymum Platum De bono status relig., l. I, c. 31, et Arnoldum Wion objurgat, quia etsi Benedictinis Isidorum ascribunt, tamen tam supine, ut ait, obiterque rem attingunt, ut satius fuisset, si eum silentio praeteriissent. Isidori imaginem inter complures alias illustrium Benedictinorum monastico cultu ante 140 ferme annos depictam Arnoldus Wion narraverat: Quod et ego quoque, addit Cajetanus, affirmare non ambigo.

[Col. 0112A] 3. Validius tamen argumentum Cajetanus esse putat, quod ex regula S. Isidori depromit, quam Benedictinam esse jactat. Alii cum Iepesio Benedictino rectius in aliam eunt sententiam, et ex Regula ipsa Isidori colligunt eum non fuisse Benedictinum. Non disseram hoc loco de opinione doctissimi Hernandezii in notis ad Conspectum editionis Zaccarianae S. Isidori, cap. 42, producendis, qui regulam monachorum, sub Isidori nomine vulgatam, alium habere auctorem suspicatur: quia auctor se monachum ostendit: Isidorum autem, addit, cucullum induisse nullus dixerit, quin obcaecatissimus et habeatur, et sit. Confer cap. 71, ubi observabo, in quodam Escurialensi codice saeculi IX, aut ineuntis X, ab aliquo inepto librario epigraphem hanc appositam: [Col. 0112B] Incipit regula S. Patris Isidori abbatis. Urget Cajetanus, Isidorum non solum regulam monachorum quae exstat, sed uberiores in Regulam S. Benedicti commentarios deperditos scripsisse; quorum fragmenta quaedam profert ex Petro diacono Casinensi, qui in epit. ms. super regul. S. Benedicti sic ait: Sed nos idcirco breviter hanc exponemus, quia in hujus rei negotio operam dederunt Paulus Casinensis diaconus, Rabanus Maurus, doctor Isidorus, Stephanus ac Paulus abbates. Mitto Naudaei aliorumque suspicionem, qui Cajetano mss. vetera exemplaria alleganti, non satis fidunt.

4. Ad rem Nic. Antonius respondet, pleraque istiusmodi fragmenta in regula ipsa Isidori exstare, alia ex aliis Isidori operibus esse desumpta; qui [Col. 0112C] etiam, num. 158, ex Benedicto Hafteno l. X Disquis. monast., tract. VI, disq. 3, observat, regulam monachorum S. Isidori Regulae S. Benedicti similem non esse. Verba autem Petri 134 Casinensis ex ms. opere ita explicat, ut Petrus ex Isidori regula plura ad regulam S. Benedicti illustrandam proferre se innuat, non quod Isidorus regulam Benedictinam respexerit, sed quia monasticae regulae multa habent inter se communia: nisi malis fateri potuisse quoque Petrum Casinensem decipi, si ex regula vulgata Isidori collegerit eum Benedicti regulam exponere voluisse.

5. At Cajetanus vehementi illo suo desiderio quosvis sanctos ordini Benedictino aggregandi incitatus, ulterius etiam progreditur. His omnibus, inquit, [Col. 0112D] irrefragabilem quoque rationem ascribamus. Extra controversiam positum est, nullum per ea tempora, qui monachus non esset, monachorum magistrum exstitisse: imo piaculi loco habitum, si quis monachus alienum audire aliquo pacto praesumpsisset. Itane vero? At in conciliis Hispaniae aliud definitum invenimus. Concilium Oscense anno 598, can. 1: In nomine Domini nostri Jesu Christi convenientes omnes in unum concilio Oscensi, hoc synodus sancta fieri elegit, ut annuis vicibus unusquisque nostrum omnes abbates monasteriorum, vel presbyteros, et diaconos suae dioecesis ad locum ubi episcopus elegerit congregare praecipiat, et OMNIBUS REGULAM DEMONSTRET ducendi vitas, cunctosque sub ecclesiasticis regulis adesse praemoneat, quosque [Col. 0113A] etiam parcimoniae, et sobrietatis, atque veridicae castimoniae honestorum virorum forma commendet. Paulo post Isidorus episcopus constitutus fuit. Quid ergo mirum, si monachis regulam, quamvis non monachus, praescripserit?

6. Minus tolerandum est, quod subdit Cajetanus, illud in confesso esse, celeberrimarum scholarum cathedras non nisi Benedictinos obtinuisse, quarum etiam plerasque fundaverunt . . . Cavisse Romanos pontifices, ut grassantibus ea tempestate per Christianum orbem Arii, Pelagii aliorumque id generis monstrorum haeresibus obviam iretur, ne sacrae litterae alibi quam in monasteriis et a monachis docerentur. Quod postremum in Angliae regno pro certo statuit, in caeteris regionibus probabile in primis esse dicit. Unde continuo [Col. 0113B] sequitur, ait, Isidorum, qui per illa ipsa tempora sacrarum litterarum interpretationem publice profitebatur, monachum necessario fuisse, nec extra monasteria id praestare potuisse. Quid facias arguto isti dissertatori? Vellet, opinor, omnes episcopos, omnes sacerdotes, qui eo tempore florebant, fuisse Benedictinos. Certe in concilio Toletano IV, anno 633, cui praefuit noster Isidorus, id statutum 135 legimus can. 25: Ignorantia, mater cunctorum errorum, maxime in sacerdotibus Dei vitanda est, qui docendi officium in populis susceperunt. Sacerdotes enim legere sanctas Scripturas admonentur, Paulo apostolo dicente ad Timotheum: Intende lectioni, exhortationi, doctrinae: semper permane in his. Sciant igitur sacerdotes Scripturas sanctas et canones, ut omne opus [Col. 0113C] eorum in praedicatione et doctrina consistat, atque aedificent cunctos tam fidei scientia quam operum disciplina.

7. Poterat ad Benedictinum S. Isidori monachatum probandum allegari Martyrologium pro Cisterciensibus ad finem Martyrologii Romani jussu Benedicti XIV, cujus verba protuli cap. 15. Sed cum simili modo Martyrologium pro Canonicis Regularibus astruat, S. Isidorum inter Canonicos Regulares ascriptum fuisse, ejus Martyrologii auctoritas hac in re dubia redditur, cum utrique ordini aeque faveat. Inter Officia propria sanctorum Canonicorum Regularium ex speciali S. Pii V concessione a congregatione Lateranensi recitanda, Mediolani edita 1751, ad diem 4 Aprilis occurrit Festum S. Isidori, episc. et confess.; [Col. 0113D] Canonici Regularis, ubi in prima lectione ad secundum nocturn. haec habentur: Sanctus Isidorus ex Gothorum stirpe progenitus, filius fuit Severiani ducis Carthaginensis, et frater magni illius sancti Leandri olim Hispalensis episcopi, Canonicorum Regularium institutum professus, cum summis virtutibus polleret, Hispalensis Ecclesiae praesul est consecratus . . . Verba ex Gothorum stirpe, et ducis sequioris aevi monumentis nituntur.

8. Nic. Antonius in hanc sententiam propendet, Isidorum inter Canonicos Regulares recensendum esse; cum enim observasset, in elogio S. Fructuosi abbatis et episcopi Bracarensis, de quo nos cap. 33, n. 3, agemus, ita inter se Fructuosum et Isidorum [Col. 0114A] comparari, ut propositum religionis Fructuoso, non Isidoro, attribuatur, subdidit, idipsum confirmare Lucam Tudensem his verbis Chron. l. III, in princ.: Praeterea pater exstitit clericorum, doctor, et sustentator monachorum et monialium. Quibus docuisse eum et aluisse monachos, praefuisse autem clericis, non obscure significat. Patris enim appellatio praefecto adaptari solet, uti abbatibus can. 10 concil. Hispal. II, atque item can. 11, et alibi. Nec cellae nomen, pergit, intra claustra restringendum est, cum ex Redempti relatione constet, Isidorum jam moriturum e cellula sua, hoc est camera domus 136 episcopalis, se fecisse in ecclesiam deportari: cellulaeque presbyterorum et levitarum in can. 23 concil. Tolet. IV mentio fiat. Observat etiam in epitaphio Isidori, de [Col. 0114B] quo supra cap. 7, Antonium Lupian Zapata pro priorum ex ordine vatum vel invenisse alicubi vel finxisse parum ex ordine abbatum, ut Isidori monachatum comprobaret; cum tamen adverbium parum monachatui potius resistat. Fortasse voluit Zapata, ut aliquis conjiceret, patrum ex ordine abbatum. Sed vera lectio, ut eo loco ostendi, est priorum ex ordine vatum, ut Isidorum intelligatur fuisse sacerdotem primi ordinis.

9. Vigebat tunc in Hispania quoddam vitae communis genus in aedibus episcoporum, quod Canonicorum Regularium ordini potest comparari. Ita enim decernit concilium Toletanum IV, praeside Isidoro, can. 22 et 23: Oportet episcopos testimonium probabilium personarum in conclavi suo habere, ut et Deo [Col. 0114C] placeant per conscientiam puram, et Ecclesiae per optimam famam. Non aliter placuit, ut quemadmodum antistites, ita presbyteri atque levitae, quos forte infirmitas, aut aetatis gravitas in conclavi episcopi manere non sinit, ut iidem in cellulis suis testes vitae habeant, vitamque suam, sicut nomine, ita et meritis teneant. Institutio etiam Canonicorum, in concilio Aquisgranensi anno 816 proposita, ex aliorum quoque Patrum sententiis, sed ex Isidori praecipue operibus contexta est, ut cap. 31 ostendam: ex quo factum, ut regulam Canonicorum Isidorum scripsisse nonnulli putent. Pennottus, in Histor. Canonic. Regular., lib. II, cap. 31, num. 5, cum Joanne de Nigravalle inter ecclesias Canonicorum Regularium Hispalensem ecclesiam metropolitanam recenset: et merito quidem, [Col. 0114D] ait, cum illius archipraesul fuerit B. Isidorus, quem dubium non est, in ordine canonico in Ecclesia Hispaniarum restituendo, ab ea cujus ipse erat episcopus tantum negotium auspicari voluisse. Cum autem Canonicorum Regularium originem nonnulli cum Thomassino Disciplin. eccles. p. I, lib. I, cap. 40 et seq. a S. Augustino repetant, hinc S. Isidorum Augustinianis accensere quidam voluerunt.

10. Aliud argumentum pro Isidori monachatu eruitur ex eo quod frater ejus Leander monachus fuerit, Isidorumque instituerit. Verum haec conjectura satis levis est, cum optime cohaereat, quod Leander vel ante monachatum, vel jam monachus, Isidorum partim instituerit, partim institui curaverit, quin Isidorus unquam 137 monasticum ordinem fuerit [Col. 0115A] professus. Neque graviores sunt aliae Cajetani conjecturae: qui primo sine ullo auctore affirmat Leandrum ab aetatis exordio cucullam induisse; tum de loco monasterii probabilius esse dicit, Leandrum Hispali jam pridem monachum, deincepsque hujus consuetudine ac exemplo Isidorum ibidem initiatum, Gothis Arianae pravitatis sectatoribus mox saevientibus, Legionem se recepisse: nec aliter de S. Fulgentio Astigitano episcopo judicandum. Somnia haec mera sunt: siquidem apud veteres scriptores (non commentitios intelligo) neque Leander, neque Isidorus Legionem venisse unquam dicuntur: quo demum post plura saecula corpus Isidori translatum est: quod fortasse occasionem fingendi aut conjiciendi nonnullis praebuit

[Col. 0115B] 11. Leandrum ipsum, quem Isidorus monachum fuisse tradit, plerique cordati viri, et ab studio partium alieni, existimant Benedictinis minime esse accensendum. Cum enim monachorum et monasteriorum in conciliis aliisque monumentis Ecclesiae Gothicae passim fiat mentio, de Benedicto ejusque Regula ne verbum quidem ullum apparet. Cennius, dissert. 6, cap. 3, de antiq. Eccles. Hisp., multus est in Benedictinorum opinione refellenda, qui S. Benedicti Regulam in Hispania jam saeculo VII receptam tuentur; contenditque eam Regulam in Hispania non antiquiorem saeculo IX fuisse: regulam S. Isidori regulae Servitani monasterii, in Eutropii epistola propositae, consentaneam esse, contra in multis capitibus omnino a Regula Benedictina discrepare: [Col. 0115C] familiaritatem S. Leandri cum S. Gregorio Magno minime arguere, vocatos ex Italia Benedictinos monachos, qui novam aliquam regulam inveherent ac multo minus Benedictinum jam ante, ut quidam putant, stabilitum ordinem latius propagarent. Joseph Perezius Benedictinus, vir doctus, in Dissertationibus suis ecclesiasticis, pag. 109, hunc titulum posuit: Etiam Gothorum stante imperio Benedictinum in Hispania institutum maxime viguit. Operoso id labore conatus est probare; sed parum sane profecit, et felicior quodammodo fuit in altero illo suo paradoxo non minus absurdo, quod diploma celeberrimum de voto, in praelio Clavixensi in favorem S. Jacobi a Ranimiro I facto, supposititium sit. Id enim leguleii quidam in Hispania ambabus ulnis amplexi sunt, ulterius [Col. 0115D] etiam progressi, ut solet licentia de rebus sacris aut piis opinandi in temerariam audaciam impellere.

138 12. Agit etiam Henschenius de rationibus quibus permotus fuit Lezana, ut Isidorum suo Carmelitano ordini ascriberet: quod Casanate quoque in Paradiso Carmelitici decoris, et alii contendunt. Nic. Antonius paucis ab hac controversia sese expediit. Isidorum, inquit, instituto suo asserunt Benedictini, imo et Carmelitani. Atque hi guidem nullo, illi colore aliquo. P. Daniel a virgine Maria in Vinea Carmelitico, num. 475, rationes Lezanae pro suo Carmelitico ordine promovet: Hispali per S. Elmidium asceterium Carmeli exstructum e suis auctoribus commemorat, in quo institutum propheticum Etianum [Col. 0116A] Leander et Isidorus professi fuerint; cujus rei apud veteres scriptores nec vola, nec vestigium. In eamdem sententiam profert epitaphium, ut putat, ab Ildefonso compositum: Leandri Isidorique priorum ex ordine vatum; de cujus epitaphii aetate et explicatione plura nos cap. 7. Addit auctoritatem, Isidori, qui lib. II. Offic., cap. 15, instituti monastici Eliam principem fuisse dicit; quod certe professionem aut monasticam, aut Carmeliticam Isidori nullo modo indicat. Multa Carmelitae pro sui ordinis antiquitate contra Papebrochium disputarunt, multa contra reposuit Papebrochius in Respons. ad Exhibit. error., qui pag. 564 et seq. Apologiarum agit de quadam statua Deiparae, reperta Hispali, ad cujus pedes quidam erat effictus talis, ut ex habitu multi colligerent [Col. 0116B] esse Carmelitam. Morgadus, qui rem narrat, simul asserit, certo constare ordinem Carmeliticum in Hispania non fuisse receptum, antequam ultimum recuperaretur Hispalis, hoc est ante annum 1248.



CAPUT XX. Isidorus post Leandrum episcopus Hispalensis constituitur: quo id anno acciderit. An Hispali collegium erexerit, ecclesiasticae juvenum institutioni accommodatum. S. Ildefonsus Isidori discipulus; an etiam Braulio, et Redemptus clericus?

1. Sanctus Leander, qui in conversionem gentis Gothorum plurimam operam contulit, et concilio III Toletano anno 189 subscripsit, anno sequenti 590 concilio I Hispalensi praefuit. In epitaphio, de quo cap. 7 egi, Leander obiisse dicitur aera 641, hoc est [Col. 0116C] anno 603; sed 139 epitaphium illud quamvis fortasse antiquum, saltem in hac parte vix ullam fidem meretur. Antiquitas epitaphii, praeter ea quae loc. cit. in hanc rem adduxi, comprobari potest ex codice Regularum S. Benedicti Anianensis, ex quo, ut videtur, illud edidit Holstenius post regulam S. Leandri: ac fortasse de hoc codice intelligendus est Mabillonius, qui tom. I Annal. Benedict., pag. 278, regulae S. Leandri in quodam Codice subjunctum reperiri affirmat. In exemplari Holstenii epitaphium duodecim hexametris constat, ut in codice Fabri supra cap. 7. num. 1, hac lectionum discrepantia, quod vers. 2 Holstenius habet piorum pro priorum; vers. 3, devota pro Deo vota; vers. 4, Et posita amborum consors sic digna quiescit pro Et posita consors [Col. 0116D] sic . . . . digna quiescit; vers. 7, Et cognosce illos pro Et cognoces eos; vers. 8, Dogmate sanctorum cernens pro Dogmatibus sanctorum cerne: vers. 9, Aeterno Domino pro Ac re Domino: utrumque mendose pro Ac reddi Domino. Dies obitus S. Isidori et S. Florentinae ab Holstenio praetermittitur; sed haec sunt verba de S. Leandro expressa: Obiit felicis memoriae Leander episcopus die II Kalend. Martias, Aera DCXLI. Haec ipsa aera notatur apud Rodericum Carum in Maximum pag. 212, et Tamayum de Salazar in Martyr. 27 Februarii: et in ea perstant Baronius, Breulius, Mabillonius, et alii. Verum ex aliis monumentis falsitatis revincitur. Tres exstant epistolae S. Gregorii Magni ad Leandrum, scilicet lib. I. Reges, ti, epistola 41, lib. IV, epistola 46, et lib. VII. epistola [Col. 0117A] 126, quae postrema ad annum 599 refertur, uti alia eodem libro ad Recaredum, num. 127, quae est gratulatoria de ejus conversione. In editione Maurinorum hae duae epistolae sunt 121, 122, libri IX, indictione 2, hoc est anno 599, sed ita ut indictio 2 incipiat a mense Septembri anni 598. Ex his epistolis colligi posset, Leandrum ad annum 599 saltem superstitem fuisse. At Nic. Antonius existimat has duas epistolas non suo esse ordine collocatas. Non enim simile vero est, Gregorium gratulationem de conversione Recaredi, palliumque Leandro transmittendum tandiu distulisse, scilicet post decennium: nam ea epistola 126 lib. VII pallium ad Leandrum se transmittere ait Gregorius.

2. Aliam ergo viam init Nic. Antonius, ut annum [Col. 0117B] obitus Leandri constituat. Constat Isidorum obiisse anno 636, ut ex Redempto arguitur, sedem vero Hispalensem tenuisse annis ferme 40, ut 140 ait Ildefonsus. Colligitur ergo Isidorum anno 596, aut paulo post, ad episcopatum evectum fuisse, atque adeo paulo ante Leandrum vitam cum morte commutasse. Conjicit praeterea, anno 597, quo tempore aliud concilium Toletanum sub Recaredo celebrabatur, adhuc vacasse Ecclesiam Hispalensem; nam deest subscriptio episcopi Hispalensis, cum ex metropolitanis interfuerint Massona Emeritensis, Migetius Narbonensis, et Adelphius Toletanus: ex quo colligi potest, totius Hispaniae et Galliae gothicae concilium fuisse, quamvis sexdecim tantum episcopos ad id convenisse in actis legatur; in hanc ipsam sententiam [Col. 0117C] inclinasse videtur pseudo-Juliani architectus.

3. Aliud tamen sentit Joan. Baptista Perez in not. ad lib. Isidori de Vir. Illustr., cap. 41, qui Leandrum anno 600 mortuum arguit his conjecturis. Primum quia Isidorus ait eum vita functum tempore Recaredi regis, qui obiit anno 600. Non vero mortuum Leandrum ante istum annum 600 ex eo liquet, quod Gregorius papa ad Leandrum scribit anno 599. Ita constabit summa annorum episcopatus Isidori ferme 40, ut ait Ildefonsus. Nam qui annos ferme 40 dicit, commode intelligi poterit de annis 36. Vehementer tamen dubito an Ildefonsus, qui certe annorum numerum scire debuit, ita loqui voluerit; nam de Eugenio II ait: Vixit in sacerdotio fere undecim annis, et de Eugenio III Fere duodecim [Col. 0117D] annis tenens dignitatem; atque ita similiter in Isidoro videtur innuere, eum annum quadragesimum episcopatus prope attigisse, non tamen complevisse.

4. Florezius, tom. IX Hisp. sacr., pag. 182, errorem numeri advertit in Kalendario veteri edito a Muratorio, part. II, tom. II Script. rer. ital., col. 1024: Aera DCXL obiit Leander episcopus, hoc est anno 602. Ipse anno 599 et Leandrum obiisse, et Isidorum consecratum episcopum Hispalensem fuisse, probabilius esse opinatur. Neque immorabor in refellendo errore Codicis cujusdam Florentini librorum contra Judaeos, quem cap. 43 describam, Isidorum fuisse Toletanum episcopum, sive innuat fuisse patria Toletanum et episcopum Hispalensem, sive episcopatum Toletanum tenuisse.

[Col. 0118A] 5. Praeclara Isidori gesta in episcopatu administrando Canonicus Legionensis et Rodericus Cerratensis in ejus Vita distinctius et explicatius narrant; quae quamvis ita singillatim expressa antiquioribus monumentis non constent, certe similia veri sunt, et magna 141 ex parte vera esse, non invitus credam. Illud in primis investigatione dignum videtur, an vere monasterium, sive collegium Hispali construxerit, quo juvenes ecclesiasticis disciplinis imbueret. Id enim non solum laudati auctores commemorant, sed recentiores alii confirmant, inde Patres concilii Tridentini ad clericorum seminaria instituenda exemplar sumpsisse. Duo sunt quae in hanc me sententiam pertrahunt, canon 24 concilii Toletani IV, cui Isidorus praefuit, et narratio Cixilanis [Col. 0118B] in Vita S. Ildefonsi.

6. Concilium Toletanum IV ita praescribit can. 24. Prona est omnis aetas ab adolescentia in malum; nihil enim incertius quam vita adolescentium Ob hoc constituendum oportuit, ut si qui in clero puberes (Al., impuberes) aut adolescentes existunt, omnes in uno conclavi atrii commorentur, ut lubricae aetatis annos non in luxuria, sed in disciplinis ecclesiasticis agant, deputati probatissimo seniori, quem magistrum doctrinae et testem vitae habeant . . . . Qui autem his praeceptis resultaverint, monasteriis deputentur, ut vagantes animi et superbi severiori regula distringantur. Quis igitur sibi non persuadeat, Isidorum, etiam antequam hoc concilium habitum fuisset, tam utile monitum non observasse?

[Col. 0118C] 7. Accedit Cixila, qui Vitam S. Ildefonsi sic exorditur: Ecce dapes melliflui illius domini Ildefonsi, quas de Paradiso Dei rapiens, et per totam Hesperiam dispergens, inediam nostram ingenti satiavit eloquio: non impar meritis sanctissimi illius domini Isidori, de cujus fonte adhuc clientulus purissimos latices bibit: nam directus a sancto ac venerabili papa Eugenio, Toletanae sedis metropolitano episcopo, ad supradictum doctorem, Hispalensem metropolitanum episcopum, cum sibi jam sciolus videbatur, adeo ab eo tentus et elimatus, et, ut ferunt, temporali ferro constrictus, ut si quid scientiae deerat, plenius instructus ad paedagogum suum domnum Eugenium remeans, non post multos dies adhuc diaconii officium peragens, in ecclesia sanctorum Cosmae et Damiani, quae sita est in [Col. 0118D] suburbio Toletano, abba praeficeretur.

8. Ex eo collegio Hispalensi, in quo Ildefonsus ecclesiasticis disciplinis excultus fuit, Braulionem quoque emicuisse scriptores saeculi XIII aliique recentiores referunt. Consonant officia Hispanica sanctorum ad diem 18 Martii, quo S. Braulio celebratur: Litteris vero informandus S. Isidoro episcopo Hispalensi traditus, id primum 142 est assecutus, ut ab eo charissimi filii loco haberetur; tanti deinceps illum fecerit, ut libros ei suos ad emendandum atque ordinandum commendaret. Sed, ut cap. 4 innui, ex antiquis monumentis id liquido non constat. Probabilior conjectura est de Redempto, qui narrationem de obitu S. Isidori scripsit; nam cum is clericus ecclesiae Hispalensis in membranis antiquissimis dicatur, [Col. 0119A] Isidorumque dominum suum vocet, aequum est credere, in collegio Hispalensi eum inter alios juvenes clericos institutum fuisse.



CAPUT XXI Isidorus anno 610 decreto Gundemari subscripsit. Deinde conciliis Hispalensi II et Toletano IV praefuit. An aliis etiam conciliis interfuerit?

1. Cum in synodo Toletana sub Gundemaro anno 610 episcopi Carthaginiensis provinciae declarassent, metropolitani nominis auctoritatem in omnes episcopos ejusdem provinciae ex antiquorum Patrum synodali sententia antistiti Toletano convenire, Gundemarus rex eodem anno decretum edidit, quo ejusmodi declarationem confirmatam esse voluit, cui post Gundemarum subscripserunt 26 episcopi, qui [Col. 0119B] ad provinciam Carthaginiensem non spectabant. Eorum primus Isidorus ita: Ego Isidorus Hispalensis Ecclesiae provinciae Baeticae metropolitanus episcopus, dum in urbem Toletanam pro occursu regio advenissem, agnitis his constitutionibus assensum praebui, et subscripsi. Succedunt metropolitanus Emeritensis, et alii episcopi, in quibus Fulgentius Astigitanus Isidori frater. Decretum Gundemari qui pro primatu Ecclesiae Toletanae in universas ecclesias Hispaniae allegant, parum prudenter agunt.

2. In Conciliis Hispaniae haec exstat Isidori mentio. Concilio II Hispalensi, regnante Sisebuto, anno 619 sive 618, ut Pagius Mansiusque in not. ad Baron. ann. 619 malunt, praefuit. Rodericus Toletanus l. II, c. 17, annum hujus Concilii male protraxit ad aeram [Col. 0119C] 661, sive annum Domini 623. Florezius, p. 258, tom. IX, annum 619 statuit, quod Mss. omnes Codices apud Perezium et Loaisam in designanda aera 657 consentiant; adeoque anno 7 Sisebuti, non nono, ut quidam habent, concilium coactum concludit. 143 Apud Dupinium, tom. V Bibl. Eccl., error typographicus videtur annus 614 pro 618 aut 619. En Exordium: In nomine Domini et Salvatoris nostri Jesu Christi Isidorus, Bisinus, Ruffinus, Cambra, Fidentius, Theodulphus, et Honorius episcopi, qui pariter in urbe Hispalensi pro aliquibus ecclesiasticis negotiis coadunati sumus. Considentibus nobis in secretario sacrosanctae Hierusalem Hispalensis ecclesiae cum illustribus viris Sisisclo, rectore rerum publicarum, atque Suanilane, actore rerum fiscalium, [Col. 0119D] astante religiosissimo clericorum coetu. Ecclesia Hispalensis dicitur Hierusalem, nimirum ex civitate Hierusalem, quam Joannes in Apocalypsi describit.

3. Ita etiam ecclesia Emeritensis dicitur Hierusalem in concilio Emeritensi, et apud Paulum Emeritensem cap. 12: Ecclesiae senioris, quae vocatur Sancta Hierusalem. Simile illud est in libello orationum Gothico-Hispano ex Codice Veronensi a Blanchino edito pag. 65: Item completuria post explicitas laudes, quas psallendo vadunt usque ad Sancta Hierusalem, quae in sancto Fructuoso dicenda est. Sermo est de ecclesia Tarraconensi, quae S. Fructuoso dicata erat: ut ecclesiam principem Hispalensem S. Vincentio dicatam fuisse, ex relatione Redempti de obitu Isidori, [Col. 0120A] aliisque vetustis monumentis Florezius pag 100, l. IX, ostendit. Quod autem vocem secretarium interpretatur de aula Ecclesiae, in qua secreto, sive obseratis foribus habitum fuit concilium, et causam episcopi Syri, quae in fine dicitur absoluta in tribus secretariis, in tribus secretis congressibus definitam explicat, atque hanc secretarii significationem in Dictionario Ducangii deesse, addique posse affirmat, rem acu minime tetigit. Nam secretarium erat sacrarium ecclesiarum, nunc sacristia; et in secretario congregari solita fuisse concilia, multis exemplis Ducangius demonstrat, qui addit: Ninc ipsae conciliorum sessiones secretaria fere semper appellantur: ac plura testimonia producit. Praetereo eruditissimum Cancellierii opus De secretariis veterum. Adfuerunt Sisisclus [Col. 0120B] rector rerum publicarum, sive publicae annonae administrator, et Suanila, sive Suinthila patrimonii regii curator. Hic filius erat Recaredi, dux exercitus a Sisebuto deinde constitutus, et postea ad regnum evectus, tandem a Sisenando et a concilio Toletano IV depositus, ut Pueyus in not. advertit.

144 4. Concilium hoc Hispalense II eruditum et doctum est, juris civilis et canonici sapientia refertum, ut recte ait Loaisa in notis. Inter alia, cap. 2 actum est de discussione inter Fulgentium, Astigitanum episcopum, Isidori fratrem, et Honorium Cordubensem episcopum agitata propter parochiam basilicae, quam horum alter Coelesticensem, alter Reginensem asseruit.

5. Braulio in praenotatione operum Isidori ita de [Col. 0120C] gestis in hoc concilio refert: Quo vero flumine eloquentiae, et quot jaculis divinarum Scripturarum, seu Patrum testimoniis Acephalitarum haeresin confoderit, synodalia gesta coram eo Hispali acta declarant. In qua contra Gregorium praefatae haeresis antistitem eam asseruit veritatem. Isidoro Braulio adjudicat eam saltem gestorum partem, in qua de Acephalitarum haeresi disseritur. Isidorus Pacensis in Chronico ad aeram 650: Hispalensem Isidorum metropolitanum pontificem clarum doctorem Hispania celebrat, qui anno septimo suprafati principis Sisebuti contra Acephalorum haeresim magna auctoritate Hispali in secretario sanctae Hierusalem concilium agitat. Florezius pag. 258, tom. IX, opinatur, non hanc praecipuam fuisse synodi congregandi causam, sed alia [Col. 0120D] ecclesiastica negotia, et jam inchoato concilio novum illud contra Acephalos certamen intervenisse: quod ego tamen minus probabile censeo. Etsi enim leviora quaedam negotia prius decisa sunt, tamen potuit disputatio contra episcopum Syrum vel ob hanc ipsam causam differri, quia maturius examen exigebat. Totum vero hoc concilium doctrinae Isidori tribuendum, idem Florezius pag. 261 existimat: Cellierius quoque tom. XVII in canonibus concilii Hispalensis II zelum veteris ecclesiasticae disciplinae perspici, eosque opus credi Isidori affirmat. Non immerito igitur inter appendices hoc concilium collocabitur, praesertim cum Isidorus Pacensis loc. cit. ita pergat: Atque per veridica doctorum testimonia Syrum quemdam [Col. 0121A] Acephalorum episcopum, suprafatam haeresim vindicantem, exsuperat, ut vera concilii asserta confirmant, ejus eloquentia damnat, atque a pristino errore praefatum pontificem diu insequendo perpetualiter liberat.

6. Subscribunt octo episcopi in exordio nominati, et primo loco: Isidorus in Christi nomine Ecclesiae Hispalensis episcopus subscripsi. Quarto loco: Fulgentius in Christi nomine Ecclesiae 145 Astigitanae episcopus subscripsi. De haeresi Acephalorum quaedam notat Loaisa ex Isidoro l. VIII, Etym., c. 3, et Nicephoro l. XVIII Eccles. Hist., cap. 45.

7. Post hoc concilium Hispalense II, et ante concilium Toletanum IV, anno 633 habitum, aliud fuisse Hispalense concilium ex concilio Toletano VI. anno [Col. 0121B] 638 coacto, demonstratur. Inter acta hujus concilii Toletani VI exstat exemplar judicii inter Martianum et Habentium episcopus, in quo haec legimus: Dudum in concilio Hispalensi Martianus Astigitanae ecclesiae episcopus falsis criminibus exauctoratus ad universalis praesentis concilii confugit remedium purgandus, indignoque questu, ut judicium damnationis suae retractaretur, est deprecatus. Jam enim in praecedenti universali concilio ex parte fuerat auditus et gradui tantum, et non loco restitutus, quoniam angustia temporis, ne ad plenum negotium suum ventilaretur, fuerat interceptum. Putant nonnulli indicari concilium V Toletanum, cui episcopus Astigitanus non interfuit, et in quo censent causam Martiani retractari coepisse. Sed cum praecedens concilium, in quo Martianus ex parte [Col. 0121C] fuerat auditus, dicatur universale, hoc est nationale, non potest intelligi esse concilium V, cui tantum quatuor et viginti interfuerunt episcopi, et vicarii episcoporum, et unus metropolitanus, scilicet Eugenius episcopus Toletanus. Dicuntur quidem sacerdotes ex diversis Hispaniae provinciis congregati: sed cum concilium erat nationale, Hispaniae atque Galliae sacerdotes conveniebant, e quibus tres quatuorve aut quinque erant metropolitani. Oportet ergo ut intelligamus sermonem esse de concilio IV Toletano, cui Isidorus praefuit et interfuit Habentius episcopus Astigitanus.

8. Defuncto Fulgentio post concilium Hispalense II successit Martianus, qui in quodam Hispalensi concilio exauctoratus fuit, subrogato Habentio, qui, ut modo dixi, concilio IV Toletano suscripsit. Damnatus [Col. 0121D] ergo fuit Martianus in concilio Hispalensi, cui Isidorus tunc Ecclesiae Hispalensis metropolitanus praefuerit, necesse est. In concilio Toletano IV, ut ego interpretor, gradui suo, sed non loco restitutus fuit: ac propterea subscripsit Habentius Ecclesiae Astigitanae episcopus. Concilio Toletano V nullus episcopus Astigitanus interfuit: quippe universale, seu nationale 146 concilium non fuit. In concilio Toletano V retractato judicio, e sede Astigitanae Ecclesiae remotus fuit Habentius, atque Martianus restitutus, ita ut Habentius sub satisfactione poenitentiae apud Martianum retento honore subderetur: cum Habentii consilio et ope falsa contra Martianum crimina fuissent congesta.

[Col. 0122A] 9. De judicibus vero, sub quorum praesentia Martianus dejectus vel depositus fuit, decernitur judicasse, non astu, neque depravando judicium, sed fefellisse eos fallaciam testium Hidcirco et abentio et Martiano episcopis contra eos intercludi aditum appellationis. In his judicibus videtur comprehendi Isidorus jam defunctus; praemittitur enim: Et quanquam maxima pars judicum vitae praesentis jam habuerit excessum, etc. Sed neque certo colligi potest, Martianum Isidori calculo fuisse damnatum; ut enim Acta de Martiano narrare pergunt: Nec consonam ab ipsis judicibus accepit sententiam, dum alii eum, ut ipsi confessi sunt, eo in tempore dixerint innocentem, alii proclamaverint culpabilem.

10. Quo autem anno Martianus in concilio Hispalensi [Col. 0122B] depositus fuerit, difficile est definire; sed cum anno 638 maxima pars judicum Martiani jam decessissent, arguere possumus, Fulgentium Astigitanum episcopum post concilium Hispalense II, cui subscripsit, non diu superstitem fuisse; cujus successor Martianus post non multos annos, et fortasse circa annum 624 exauctoratus fuit. Concilio VI Toletano neque Martianus, neque Habentius subscripserunt. Judicium inter utrumque a Florezio primum editum fuit, deinde recusum in Collectione conciliorum Hispaniae, a Silvestro Pueyo ad juris canonici corporis exemplum digesta. Concilio Toletano IV Habentius loco trigesimo octavo subscripsit, post quem alii 24 episcopi subscripserunt; id arguit, multos ante annos Habentium sedem Astigitanam, expulso Martiano, obtinuisse. Nam in subscriptionibus ordo [Col. 0122C] antiquitatis plerumque servabatur.

11. Praefuit etiam Isidorus concilio Toletano IV, anno 633, quod fuit nationale, et omnium Hispaniae conciliorum celeberrimum, ac magnae in universa Ecclesia auctoritatis. De quo ita Baronius ad ann. 633, n. 68: Praefuit S. Isidorus, Hispalensis episcopus, primus ordine recensitus, et in subscriptionibus episcoporum caeteris praelatus. Ex quibus dubitare minime liceat, fuisse 147 idem concilium ejusdem Isidori nobilem partum probe formatum, caeterorumque episcoporum sententiis exornatum. In eamdem fere sententiam descendit Florezius tom. IX, pag. 196, qui Isidorum praefuisse ait, quod caeteris metropolitanis antiquior esset, non quod, ut vult Cellierius, doctrina ac sanctitate alios praecelleret. Isidorus Pacensis [Col. 0122D] solum refert, quod Sisenandus hoc concilium celebravit, constante adhuc Hispalensi Isidoro episcopo vel in multis jam libris fulgente mirifice. Mabillonius, tom. I Annal. Benedict., pag. 361, addit, S. Isidorum auctorem fuisse canonum hujus concilii Toletani IV.

12. Sisenandus, qui Suintilani regno exuto successerat, ut imperium suum confirmaret, convocavit totius gentis et omnium provinciarum synodum. Postremum igitur caput, quod est 75, ita incipit; Post instituta quaedam ecclesiastici ordinis, vel decreta, quae ad quorumdam pertinent disciplinam, postrema nobis cunctis sacerdotibus sententia est pro robore nostrorum regum, et stabilitate gentis Gothorum pontificale [Col. 0123A] ultimum sub Dei judice ferre decretum. Subscripserunt sexaginta novem partim episcopi, partim vicarii episcoporum; ac primo loco: Ego Isidorus in Christi nomine Ecclesiae Hispalensis episcopus metropolitanus subscripsi. Quinto loco: Justus ecclesiae Toletanae metropolitanus subscripsi. Quinquagesimo quarto loco: Braulio Caesaraugustanae Ecclesiae episcopus subscripsi.

13. Hoc porro concilium est in quo Isidorum Hispaniae eversionem auctores continuationis Chronici Isidori sub Ildefonsi nomine et Vitae S. Isidori praedixisse ferunt. Eadem prophetia in Actis uberioribus translationis corporis S. Isidori apud Bollandianos exponitur. Antiquiores silent. Tamayus in Martyr. Hisp. censet, non fuisse eam veram praedictionem, [Col. 0123B] sed prudentem sapientis hominis conjecturam. Loaisa in dissertatione de primatu Ecclesiae Toletanae, quam in Concil. Hisp. post decretum Gundemari anno 610 inseruit, Justum metropolitam Toletanum huic concilio praefuisse affirmat § 3, sed addit: Non desunt qui affirment, Isidorum apostolicae sedis legationem in hoc concilio obiisse, eidemque praefuisse. Atqui ipse Loaisa primum locum in subscriptionibus Isidoro tribuit. Unde ergo colligere potuit, Justum praefuisse?

14. Ex epistolis Braulionis arguo, Isidorum cuidam synodo interfuisse, vel praefuisse etiam, in qua Sintharii cujusdam causa 148 agitata est: siquidem in epistola, quae incipit. O pie, Domine, sic Braulio Isidorum alloquitur: Suggero sane, et omnimoda supplicatione deposco, ut librum Etymologiarum, quem [Col. 0123C] jam, favente Domino, audivimus consummatum, promissionis vestrae memores servo vestro dirigere jubeatis: quia, ut mihi sum conscius, magna ibi ex parte servi tui postulatione sudasti. Et ideo in me primum existe munificus: sic in sanctorum coelibus et felix habearis, et primus. Gesta etiam synodi, in qua Sintharius examinis vestri igni, etsi non purificatus, invenitur tamen decoctus, quaeso, ut vestro instinctu a filio vestro domino rege nobis dirigantur cito. Nam et nostra ejus sic flagitavit gloriam suggestio, quia multum in concilio pro investiganda opus est veritate. In exemplari editionis Bignaeanae bibliothecae Vaticanae ad verba Sintharius examinis vestri, vel, ut ibi mendose editum est, Sintaurius exanimis vestri, nota haec ms. appicta legitur: in qua sit thesaurus, examinis vestri, etc. Sed retinendum est Sintharii proprium nomen, quod pleraque [Col. 0123D] exemplaria confirmant, et inter Hispanos inauditum non esse, ex conciliis Hispaniensibus constat.

15. Hujusmodi concilium, in quo Isidori doctrina et virtus contra Sintharium tantopere effulsit, non fuit certe concilium IV Toletanum anno 633 habitum; non solum quia in ejus gestis nihil de Sinthario legitur; sed etiam quia epistola Braulionis longe ante id temporis scripta fuerat, ut nunc exponam. Braulio ab Isidoro petiit librum Etymologiarum, quem audierat consummatum. Post aliquot annos, ut videtur, Braulio rursus librum Etymologiarum postulavit alia epistola, quae periit, ut colligitur ex epistola Isidori: Quia te incolumem, etc., ubi Isidorus ait: Non fui dignus [Col. 0124A] tua perlegere eloquia: statim ut accepi pittatium tuum, puer regius ad me venit: dedi cubiculario meo illud pittatium, et confestim ambulavi ad principem, ut postea perlegerem, et rescriberem. Reversus e palatio regis non solum scripta tua non inveni, sed etiam quidquid aliud in chartis fuit, periit.

16. Tunc longiorem epistolam rescripsit Braulio, ubi ait: Septimum, ni fallor, annum tempora gyrant, ex quo me memini libros a te conditos Originum postulasse, et vario diversoque modo praesentem vos me frustratum esse, et absenti nihil inde vos rescripsisse, sed subtili dilatione MODO necdum esse perfectos, 149 MODO necdum scriptos, MODO meas litteras intercidisse, aliaque multa opponentes, ad hanc usque diem pervenimus, et sine petitionis effectu manemus. Haec scribebat [Col. 0124B] Braulio ante annum 633; nam hoc anno concilio IV Toletano subscripsit Audax Tarraconensis episcopus; et Braulio litteras dedit, cum sedes Tarraconensis per obitum praedecessoris Eusebii vacaret. Itaque synodus contra Sintharium anno 625, aut ante videtur celebrata.

17. Quisnam autem est hic Sintharius? et quaenam ejus causa? Nihil sane hac de re invenio, nisi quod concilio Egarensi anno 614 undecimo loco subscripsit Sintharius episcopus. Nonnulli suspicantur, hunc Sintharium qui concilio Egarensi subscripsit, esse Sisaldum Empuritanum episcopum, qui concilio IV Toletano interfuit. Sed cum in Braulionis epistola Sintharii nomen occurrat, nihil est causae cur non eodem modo in subscriptionibus concilii [Col. 0124C] Egarensis Sintharium legamus.

18. Cellierius tom. XVII advertit, sermonem esse non posse de episcopo Syro ad fidem catholicam in concilio Hispalensi II converso, neque locum esse suspicandi Gregorium Sintharium appellatum: nam Braulio de Sinthario loquitur, qui decoctus, sive convictus fuerit, non tamen purificatus, sive ad bonam frugem conversus. Si Sintharius, addit, est Suinthila, rex Gothorum intelliguntur Acta esse concilii Toletani IV, in quo Suinthila anathemate perculsus fuit. Hanc suspicionem cum alia, tum ratio temporis excludit. Verius credi potest, Sintharium vocatum episcopum illum Cordubensem, de quo Isidorus in epistola ad Helladium Toletanum, caeterosque qui cum eo erant adunati, episcopos: Vestram sanctitatem [Col. 0124D] deposcimus, ut idem lapsus sancto coetui vestro praesentatus, agnito a vobis confessionis eloquio, synodali sententia a gradu sacerdotii deponatur. Etsi autem Padilla, Histor. Eccles. cent. VII, c. 32, et Gomezius bravus in Episc. Cordub., p. 72, vehementer dubitant, an ea epistola vere sit Isidori, tamen Florezius pag. 254, tom. IX, eos refellit, quod disciplinam ecclesiasticam illorum temporum ignorantes, eam epistolam primatum Ecclesiae Toletanae arguere aliquo modo posse existimaverint. Validioribus argumentis eamdem epistolam oppugnare aggressus fuit Hernandezius, quae cap. 74 discutiemus. Riscus, tom. XXX Hisp. Sacr., pag. 154, existimat epistolam Braulionis paulo ante concilium IV 150 Toletanum [Col. 0125A] scriptam, ad quod paratus Braulio lectione concilii Hispalensis contra Gregorium accedere volebat. Sed, ut dixi, id sustineri nequit, neque simile vero est, Braulionem post tot annos gesta synodi Hispalensis II ignorasse, aut a rege petere debuisse. Suspicari demum aliquis possit, an Braulio eo nomine Martianum, de quo supra, exauctoratum intellexerit. Tunc conjectura addi poterit, pro Sintharius legendum Centaurus: ita enim appellari solebant clerici, qui curis saecularibus nimium immiscebantur.

19. In epistola Isidori, qua Braulioni respondet et ait se Codicem Etymologiarum misisse, scilicet dum sedes Tarraconensis vacaret, alterius concilii mentio occurrit, ad quod Isidorus vocatus fuerat. Ita enim refert Isidorus: Tuae sanctitatis epistolae me in urbe Toletana invenerunt: nam permotus fueram causa concilii. [Col. 0125B] Sed quamvis jussio principis in itinere positum remeare me admonuisset, ego tamen, quia propinquior eram praesentiae ipsius, quam regressioni, malui potius cursum itineris non intercludere. Videtur hoc concilium indictum fuisse, et mox suspensum: ac fortasse quod postmodum celebratum fuit anno 633, scilicet concilium IV. Toletanum, ante id tempus rex celebrari voluerat, quod certis de causis in aliud tempus distulit. In ejusdem concilii locum Braulio convenire debuerat; sed cum rex sententiam mutasset, Isidorus, qui Codicem Etymologiarum Braulioni offerendum attulerat, de itinere ad ipsum remisit.

20. Ita enim ait: Codicem Etymologiarum cum aliis Codicibus de itinere transmisi, et licet inemendatum [Col. 0125C] prae invalitudine, tamen tibi modo ad emendandum statueram offerre, si ad destinatum concilii locum pervenissem. Libentius legerem pervenisses: nam Isidorus, qui cursum itineris non interclusit, ad destinatum locum videtur pervenisse, quamvis concilium celebratum non fuerit. Hoc Isidori ad urbem Toletanam iter ad annum 631 circiter referri potest. Braulio diaconum suum commendaverat ad episcopatum Tarraconensem tunc vacantem. Respondet Isidorus: De constituendo autem episcopo Tarraconensi non eam, quam petisti, sensi sententiam regis; sed tamen et ipse adhuc ubi certius convertat animum illi manet incertum. Florezius, tom. XXV Hisp. sacr., Eusebium Tarraconensem antistitem ad annum circiter 632 fuisse conjicit; cui anno 633 jam Audax successerat.



151 CAPUT XXII. An pallium a pontifice Romano ad Isidorum transmissum fuerit. An primatum Hispaniae Isidorus tenuerit, an pontificis Romani vices in Hispania gesserit.
[Col. 0125D]

1. In lectionibus antiquis Officii sanctorum Hispaniae asseritur, S. Gregorium Magnum electionem Isidori in episcopum Hispalensem confirmasse, eique pallium in Hispaniam misisse. In lectionibus Breviarii Romani hoc ipsum ita effertur: Ejusque electionem S. Gregorius Magnus nedum auctoritate apostolica confirmasse, sed et electum transmisso de more pallio decorasse, quin etiam suum et apostolicae sedis [Col. 0126A] in universa Hispania vicarium constituisse perhibetur. Auctor Vitae pallium et primatus honorem Isidoro a Gregorio concessum confirmat. Auctor Continuationis Chronici Isidori lib. III Chronicorum Lucae Tudensis sic breviter: Primatiae dignitate florens, et Romani papae in Hispaniis vices gerens. Narrat deinde sub Theodisclo apostata, successore Isidori, dignitatem primatiae translatam fuisse ad Ecclesiam Toletanam.

2. Harum rerum omnium auctores saeculo XIII antiquiores non habemus. Quod attinet quidem ad pallium certe ex moribus nostris tempora antiqua metiri non debemus. Nostris quidem temporibus pallium omnibus archiepiscopis mittitur: olim res aliter se habebat. S. Gregorius Magnus l. VII, epist. 5, sic [Col. 0126B] profert: Prisca consuetudo obtinuit, ut honor pallii nisi exigentibus causarum meritis, et fortiter postulanti dari non debeat. Atque eum honorem praecipue obtinebant qui ad limina Apostolorum veniebant. Deinde pallium mitti coepit per legatos sedis apostolicae, ac denique per procuratores, ut nunc fit, qui instanter, instantius, et instantissime in consistorio a summo pontifice pro archiepiscopis pallium expetunt, ut nunc pro omnibus archiepiscopis fieri solet. Auctores qui de pallio agunt innumeri sunt. Inter recentiores videri potest dissertatio P. Joan. Laurenti Berti in ejus prosis vulgaribus pag. 273, repetita in collectione Zaccariana dissertationum Italica lingua tom. IX, pag. 223: Sopra l'argomento prescritto dell' antichita del pallio, e se qià si concedeva a' soli metropolitani

[Col. 0126C] 152 3. Quamvis Isidorus metropolitanus fuerit, atque ob singularia merita honore pallii dignissimus, tamen non illico argui certo potest, eum pallium sive a S. Gregorio, sive ab alio pontifice accepisse. Valde tamen probabile censeo, Isidorum honore pallii non caruisse. Aliquando enim videntur ipsi pontifices Romani pallium misisse etiam non petentibus, si aliunde eximia virtutum et doctrinae laude eminerent. Gregorius Magnus, cum pallium Leandro misit, petitionis non meminit, l. VII, epist. 126: Praeterea ex benedictione beati Petri apostolorum principis pallium vobis transmisimus, ad sola missarum solemnia utendum. Quo transmisso, valde debui, qualiter vobis esset vivendum, admonere; sed locutionem supprimo, [Col. 0126D] quia verba moribus anteitis. Et in epist. seq. ad Recaredum regem Hispaniae: Reverendissimo autem fratri, et coepiscopo nostro Leandro pallium a beati Petri apostoli sede transmisimus, quod et antiquae consuetudini, et nostris moribus, et ejus bonitati, atque gravitati debeamus. Haec satis innuunt, nullam praecessisse Leandri nomine petitionem pallii. Credibile ergo est, Isidorum, cujus doctrina, et vitae sanctitas omnium admirationem excitaverant, pallium a Romano aliquo pontifice, etiam si non postulaverit, habuisse.

4. Potest huc etiam referri quod concilio Toletano IV praefuerit, cui quinque alii metropolitani interfuerunt, scilicet Selva Narbonensis, Stephanus Emeritensis, Julianus Bracharensis, Justus Toletanus Audax Tarraconensis. Hoc ipsum argumento esse [Col. 0127A] potest, quod primatum Ecclesiae Hispanae obtinuerit, vicesque Romani pontificis gesserit. Fabulosa certe est narratio de Theodisclo, sive Theodisto episcopo Hispalensi, S. Isidori, sive, ut alii volunt, Honorati Hispalensis episcopi post S. Isidorum successore; quo in exsilium misso, dignitas primatus ex Hispalensi ad Ecclesiam Toletanam translata fuerit, quod praeter pseudo-Ildefonsum in continuatione Chronici Isidori refert etiam Rodericus Toletanus lib. II, cap. 21. Nic. Antonius lib. V, cap. 3, n. 70, de S. Isidoro loquens ita habet: Confirmasse vero ejus in episcopum electionem, atque eumdem in sedis apostolicae legatum, et primatem creasse Gregorium papam, vereor, ne absque sufficienti fundamento in breviario quodam apud Cajetanum, pag. 14, Gonzal. in Theatr. Hisp., [Col. 0127B] Tamayum 14 Apr., et a Luca Tudensi Chron. l. III, in princ. et vita 153 Isidori scriptum sit. Demus tamen postremum hoc breviariis nostratibus, et natali loco Hispali, quod et Baronius admisit ad annum 636. Cum autem Nicol. Antonius agit de epistola Isidori ad Helladium caeterosque episcopos cum eo congregatos, ut de causa episcopi Cordubensis, in crimen carnale delapsi, cognoscerent, addit posse hinc aliquo modo colligi, apostolicam delegationem sive primatis jura Isidoro concessa.

5. Nihil aliud habuit Nicol. Antonius, quod pro patria sua Hispali proferret. At Baronius ex pseudo-Ildefonso in Chronicis Lucae Tudensis narrationem sumpsit tam de primaria dignitate, et Romani pontificis vicariatu in Hispania, quam de successione et [Col. 0127C] haeresi Theodiscli, et translatione primariae dignitatis ab Hispalensi ad Toletanam Ecclesiam cum Nic. Antonius totam de Theodisclo historiam commentitiam existimet. Haec Tudensis, inquit Baronius, quem exscriptum ex prototypo nobis concessit Franciscus Pegna mei amantissimus rotae auditor. Baronius vocat Theodiscum, et verba de primatu Isidori sic exscribit: Primaria dignitate florens, et Romani papae in Hispania vicem gerens. Et postea: Tunc temporis dignitas, primatus translata est ad Ecclesiam Toletanam. Hanc ipsam fabulam de Theodisclo sibilo explodit Aguirrius in Collect. concil. Hisp., tom. I, pag. 85 et seqq., dissert. 4, excursu 7, cujus hic titulus: Quisnam fuerit interpolator, et vitiator earumdem epistolarum (Decretalium Pseudo-Isidori), an fortasse Theodisclus [Col. 0127D] successor S. Isidori, in episcopatu Hispalensi? Profertur et expenditur testimonium nomine S. Ildefonsi Toletani ea de re a Luca Tudensi editum. Verum ostenditur, illud esse aut supposititium, aut valde suspectum.

6. Nonnulli contendunt, primatum ecclesiarum Hispaniae jam olim penes metropolitanum Hispalensem resedisse, quod inde confirmant, quia Simplicius Romanus pontifex Zenonem antistitem Hispalensem vicarium suum constituit, et Hormisda Sallustio episcopo Hispalensi vices suas in provinciis Baeticae et Lusitaniae commisit. Quae tamen minime evincunt, sedi Hispalensi aut ex antiqua consuetudine, aut ex privilegio aliquo pontificio annexum fuisse primatum [Col. 0128A] Hispaniarum, et vicariatus pontificii honorem. Quod autem pro S. Isidoro peculiari ratione addunt, eum a Braulione vocari episcoporum summum in titulo epistolae, quae incipit: 154 O pie domine, etc., id ad Isidori summam virtutis scientiaeque laudem potius referendum est, quam ad dignitatem aliquam, qua caeteros episcopos anteire intelligatur. Vel etiam innuit Braulio, jam tum Isidorum conciliis praeesse solitum; sic enim in ipsa epistola habet: Et ideo in me primum existe munificus: sic in sanctorum coetibus et felix habearis et primus. Gesta etiam synodi, in qua Sintharius examinis vestri igni, etsi non purificatus, invenitur tamen decoctus, quaeso, ut vestro instinctu a filio vestro domino rege nobis dirigantur cito. Nec multum dissimile est quod in alia epistola quae incipit, [Col. 0128B] Solet repleri, ita de Isidoro Braulio loquitur: Speciali quoque gratia fretus speciali domino, in quo vires Ecclesiae consistunt, suggero, etc.



CAPUT XXIII. Isidorus an Romam ad pontificem sive ad concilium aliquando venerit. Liber de Ordine creaturarum an sit Isidori.

1. Primus prodigiosus Isidori ad urbem Romam adventus, qui a nonnullis narratur vel fingitur, indicatus fuit cap. 18. Nunc agendum est de itinere ejus, ut dicunt, ad concilium generale Romae coactum. In Breviariis veteribus Hispaniae sic legimus: Fuit denique Isidori tanta doctrinae ac sanctitatis opinio, ut coacto concilio generali ultro fuerit a pontifice maximo vocatus. Ubi mirum est, quantum ponderis [Col. 0128C] et auctoritatis habuerit in singulis rebus Isidori sententia apud pontificem et omnes praelatos. Fusius haec in Vita Isidori, auctore canonico Legionensi; ubi annotant Bollandiani, potuisse esse aliquod non publicum, sive solemne concilium, qualia duo Romae fuerunt anno 601; ac revera auctor Vitae minime indicat fuisse concilium generale; imo innuit, Isidorum ex Hispania ad concilium evocatum non fuisse, sed de eo evocando tunc cogitatum, cum Isidorus praesens Romae adesset, ut ejus consilio synodalia acta dirigerentur.

2. Nic. Antonius in aliquo Breviario videtur legisse, Gregorium Magnum fuisse eum pontificem qui Isidorum evocavit, ut concilio Romano interesset. Concludit autem, haec probabili ratione 155 carere, [Col. 0128D] cum S. Gregorii postremis annis, quibus aequalis fuit Isidorus, atque item ejusdem successorum Sabiniani, Bonifacii III, Bonifacii IV, Deusdedit, Bonifacii V, et Honorii I, sub quo exstinctum est lumen hoc Hispaniarum, temporibus non ullum generale concilium in urbe celebratum fuerit, quo debuerit evocari praesul Hispalensis. At haec probare quidem possunt, falsum esse adjunctum de concilio generali quod in lectionibus antiquis reperitur; interpretationem autem Bollandianorum de synodo non publica, sive solemni, non debilitant.

3. Tamayus in Martyrol. Hisp. allegat pervetusta Hispaniae Breviaria, Abulense, Compostellanum, Seguntinum, Turiasonense, Oscense, Caesaraugustanum, [Col. 0129A] et alia, quibus narratur Isidorum a Gregorio Magno Romam ad concilium generale vocatum, et Isidori consiliis acta feliciter fuisse expleta. Id non constare addit Tamayus; de causa vero itineris Romani agere ait Ambrosium Morales l. XII, c. 21. Marianam l. VI, c. 7, et Padillam Centur. VII, c. 22.

4. Quoniam vero hoc iter Romanum Isidori monumentis saeculo XII non antiquioribus tantum innititur, inquirendum est an istiusmodi narratio conjectura aliqua juvari possit.

5. Omitto nunc, quod alio loco dicam, fuisse qui crederent, Isidorum, dum Roma in Hispaniam regrederetur, diem extremum obiisse Bononiae; cujus etiam corpus in Coelestinorum ejusdem urbis ecclesia requiescat. Nam nostri scriptores, qui Romanum Isidori [Col. 0129B] iter narrant, cum in Hispaniam revertisse atque Hispali vitam cum morte commutasse confirmant. Istiusmodi autem peregrinationis vestigium aliquod exstat in libro de Ordine creaturarum, qui S. Isidori nomen praefert. Eum edidit Acherius, sive mavis, Dacherius aut D'Acherius, in suo Spicilegio e ms. Codice non procul ab Isidori aevo exarato Remensis Benedictini monasterii S. Remigii. Nuncupatur liber Braulioni episcopo urbis Romae. Conjectura Henschenii in commentario praevio ad Vitam Isidori est, legendum Bonifacio episcopo urbis Romae. Cum autem auctor operis eum, cui librum nuncupat, praesentem alloqui videatur, et se in patriam festinare dicat, hinc arguitur Romae aliquando versatum fuisse Isidorum sub aliquo e Bonifaciis, qui saeculo VII [Col. 0129C] ineunte Romanam sedem tenuerunt.

6. Tria tamen hoc loco extricanda sunt: primum an liber de 156 de ordine creaturarum Isidoro sit adjudicandus; deinde an retinendum sit in titulo nomen Braulionis, an reponendum nomen Bonifacii; tum an recte colligatur, Isidorum Romae praesentem fuisse, si constiterit, librum ab eo esse scriptum, et ad Bonifacium Romanum pontificem directum. De libro ejusmodi Bellarminus, Caveus, Placcius aliique praesertim antiqui bibliographi omnino tacent. Alii, ut Fabricius in Biblioth. med., nihil definiunt. Acherius, Henschenius, Dupinius, Cellierius, stylum Isidorianum in eo opere agnoscunt; Nic. Antonius stylum aevi Isidori dicit, sed quaedam de igne purgatorio notat quae non omnino ipsi arrident. In novissima editione [Col. 0129D] Matritensi Operum S. Isidori praetermissus fuit liber de Ordine creaturarum, quia, ut ait auctor prologi, vel spurium opus est, vel nimium suspectum. At Bayerius in not. ad Biblioth. vet. Hisp., Nihil moramur, inquit, hoc opus Isidoro ascribere, reclamante licet novissimae editionis Matritensis prologo. Zaccaria in conspectu editionis Operum Isidori, quam meditabatur, dubius haerebat, an Isidoro id opus tribui possit. Vir in primis doctus, qui praefationem ad opera Isidori, cap. 38, exscribendam, paraverat, multis ostendit, fetum genuinum Isidori eum librum videri, neque obstare propugnat quae in eo de origine animarum deque igne purgatorio leguntur.

7. Expendamus vetera exemplaria: Codex ab Acherio [Col. 0130A] indicatus, quo Isidoro liber de Ordine creaturarum ascribitur, vetus erat, nec procul ab Isidori aevo. Bayerius testatur, in pervetusto Escurialensi Codice saeculi summum VIII ineuntis, lit. R, plut. 2, n. 18, haberi Isidori de Ordine creaturarum librum unum. Non explicat an in epigraphe addatur Braulioni episcopo urbis Romae. Idem Bayerius vidit aliud ejusdem operis exemplum in Escurialensi codice lit. E, plut. 4, num. 13, saeculo, ut videtur, XIII exarato, sed ex antiquiore alio et plane Gothico descripto, ut liquet e frequentibus quibus respersus est gothicismis. Nullam epigraphem refert, sed notat perorationem sive nuncupationem operis aliquanto uberiorem esse ea quam Acherius edidit, atque ita concludi: Benedictus Deus, qui finem laboris condidit. Explicit Ysidorus de Ordine [Col. 0130B] creaturarum. Rodriguezius, tom. II Bibl. Hisp., p. 326, existimat Codicem saeculo XIV scriptum. Addit, esse membranaceum, in 8o, titulis capitum, litteris initialibus et indice rubris, recentiori 157 inscriptione, B. Isidorus de Ordine creaturarum. Et homiliae super, Missus est angelus Gabriel. Opus incipit, De Ordine creaturarum universitatis dispositio bifaria ratione debet intelligi. Homiliae incipiunt, Scribere me aliquid et devotio jubet, etc. Desinunt, octavam Beatae resurrectionis aetatem, in qua cum Domino perenniter regnabunt . . . Sunt imperfectae et mutilae, neque, ut ego puto, Isidoro in Codice ascribuntur.

8. Bandinius tom. III Codicum mss. Lat. Florent. bibl. Gaddianae, plut. 89, Cod. 31 membran. saeculi XII, num. 1, exhibet: Isidori de Ordine creaturarum [Col. 0130C] liber. Incipit: Universitatis dispositio: desinit: Scientiae conditoris reservemus. Advertit Bandinius, hunc librum de ordine creaturarum ad Braulium episcopum urbis Romae editum fuisse a Dacherio, ubi versibus 39 longior est. Et in ima pagina notat, Isidori opera mss. uti exstantia in bibliotheca Gaddiana, memorare Jac. Gaddium de Script. non ecclesiast., tom. I, pag. 263. Quod autem liber hic Braulio episcopo urbis Romae directus fuerit, non ex Codice Gaddiano, ut ego puto, sed ex Acherio sive Dacherio Bandinius didicit. Siquidem amicus meus Rochus Menchaca a me rogatus, ut titulum operis attente inspiceret, meque de eo certiorem redderet, respondit, initio rubricam hanc esse: Incipit liber Isidori de Ordine creaturarum: et in fine: Liber Isidori de [Col. 0130D] Ordine creaturarum explicit. In Catalogo veteri monasterii Bobiensis saeculo X, ut videtur, descripto apud Muratorium tom. III Antiq. Italic. medii aevi, pag. 818, inter libros Isidori antiquioris bibliothecae refertur Liber de Ordine creaturarum; et nescio, an huc pertineat quod mox commemoratur liber Canonum I, in quo habetur Ysidori de Ordine rerum. Ita etiam inter veteres libros monasterii Fuldensis, et S. Nazarii in Laurissa exstabat Liber Isidori de Ordine creaturarum in uno Codice, ut cap. 46 ex catalogis antiquissimis dicam.

9. S. Martinus Legionensis, serm. 2 de adventu Domini, p. 27, tom. I librum de ordine creaturarum Isidoro adjudicat; sic enim refert: Unde Hispaniarum [Col. 0131A] doctor Isidorus illud Isaiae exponens ait: Post judicium vel laboris sui mercedem percipiet. Unde propheta: Sol lucebit septempliciter, etc. Doctissimus editor observat, haec a S. Martino contexta esse ex Magistro sententiarum lib. IV, dist. 48, § Putant quidam, qui ex cap. 5 libri de ordine creaturarum ita 158 Isidorum locum Isaiae exposuisse arguit. Addit, merito dubitari num liber ejusmodi de Ordine creaturarum sit Isidori, neque aliud eo loco legi, nisi hanc sententiam: Cum . . . sancti pro mercede sui laboris . . . fulserint, sicut sol justitiae . . . tunc et ipsi corporeo huic soli pro mercede sui ministerii . . . in septuplum fulgoris rutilatio restituetur. Rursus Martinus Legionensis idem caput V libri de Ordine creaturarum excitat serm. 2 de Resurrect. Domini, p. 411, tom. II his [Col. 0131B] verbis: Unde ait egregius doctor Isidorus: In die illa non veniet ad occasum sol, nec luna, sed in ordine suo stabunt, quo creati sunt: ne impii in tormentis sub terra positi eorum luce fruantur. Iterum editor ex Magistro sententiarum dist. 45, lib. IV haec erui observat. Colligamus igitur, librum de Ordine creaturarum pro Isidoriano a Magistro sententiarum habito fuisse, Martino Legionensi vel approbante, vel non dissentiente.

10. Acherius, qui, ut diximus, e ms. Codice Remensi hunc librum edidit, in ora monuit, se reperisse eum citari ab Aenea episcopo Parisiensi in tractatu contra Graecos, sed sub alio titulo, nempe Isidorus in Fide catholica. Nic. Antonius veretur, ne id potius referendum sit ad libros de Fide catholica [Col. 0131C] contra Judaeos ad sororem Florentinam directos. Opus contra Graecos Aeneae Parisiensis, qui saeculo IX floruit, editum fuit ab ipso Dacherio tom. VII Spicil. In eo reperio, Isidorum laudari ex libris de Officiis ecclesiasticis, ex libro Differentiarum, ex libris Etymologiarum et Sententiarum; sed non invenio eum citari ex libro de Ordine creaturarum sub titulo de Fide catholica, ut Dacherius in praefatione ad hunc librum asseruerat, neque ex libro de Fide catholica adversus Judaeos, ut Nic. Antonius suspicabatur.

11. Caeterum cum stilus operis de Ordine creaturarum Isidorum sapiat, ut gravissimi viri consentiunt, et veterrimi Codices illud Isidoro clare ascribant, tenendum est, ab Isidori manu prodiisse, nisi quid [Col. 0131D] aliud obstet. Opponitur solum, quod liber in Codice Remensi dicatur directus Braulioni episcopo urbis Romae. Mihi quidem non liquet, an hoc ipsum in aliis mss. Codicibus ita exprimatur, et in Codice Florentino Gaddiano omnino ea verba desunt ad Braulionem episcopum urbis Romae, uti etiam in Codice Escurialensi. Sed etiamsi alii Codices in hac nuncupatione cohaereant, ea minime evincit, opus non esse S. Isidori. Potuit enim ab alio esse addita sine ullo 159 fundamento, potuit cum aliquo. Cum operum inscriptiones in mss. plerumque mendosissimae sint, ex difficultate hujus inscriptionis non debet Isidoro abjudicari opus quod multis in locis illi aperte adjudicatur. In Codice Ottoboniano 404, opus Etymologiarum [Col. 0132A] Ambrosio dicitur dedicatum; Ambrosio enim scriptum reperio pro Braulioni. In Codice vero Ottoboniano 477, Braulionis nomen non semel sola prima littera B indicatur, quamvis in hoc Codice alicubi totum Braulionis nomen expressum legatur.

12. Duobus autem modis explicari potest epigraphe ab Acherio edita, vel ita ut omnia ejus verba retineantur, vel ita ut pro Braulioni legamus Bonifacio. Si retineatur Braulionis nomen, tunc extricandum est qua ratione Caesaraugusta, cujus urbis Braulio episcopus erat, dicatur Roma; nam Acherius explicationis gratia addidit, urbis Romae, hoc est Caesaraugustae. Nic. Antonius multus est in hac controversia explicanda. Summa rerum haec est. Forum Judicum, sive liber legum Gothicarum in prooemio tom. III [Col. 0132B] Hisp. Illustr. meminit urbis Romae in Hispania; ita enim appellatur, ut videtur, regia curia. Cixila in Vita S. Ildefonsi sedem Romuleam de Toleto dixit. Nempe sicut in monumentis ecclesiasticis Hierusalem ab Hispanis quaevis ecclesia metropolitana dicebatur, ut cap. 21 observatum fuit, ita in profanis regia urbs quaelibet antonomastice, sive per excellentiam Roma vocabatur.

13. Sed cum Caesaraugusta tempore Gothorum nunquam urbs regia fuerit, inscriptionem eam ad Braulionem urbis Romae episcopum merito a Dacherio in prooemio ad lectorem primi voluminis Spicilegii haberi suspectam ait Nic. Antonius, nisi dixeris, eas quoque urbes quae aliqua Romae urbis praerogativa sive sacra, sive profana quandoque functae essent, [Col. 0132C] secundae, sive alterius Romae appellationem promeruisse: ut in epitaphio Ivonis cardinalis apud Treviros sepulti: Romae secunda mihi dedit exsequias venerandas, apud Browerum lib. XIV Annal. Trevirensium. Sic Gerardus, cap. 6 de Miraculis S. Adelhardi: Exinde hujuscemodi fama ita longe lateque coepit vulgari, ut Corbeia (Corbeiense monasterium) merito duceretur altera Roma appellari. Exemplum aliud de urbe Turonensi, secunda sede Romanae urbis, Mabillonius affert in suis Analectis pag. 16. Hanc ipsam interpretationem de urbe Roma, hoc est Caesaraugusta, tuetur Florezius tom. V Hisp. Sacrae, p. 512, n. 15.

160 14. Reponit Bayerius in not. ad Bibl. vet. Hisp., has meras esse divinationes, et, si libere philosophari [Col. 0132D] licet, ineptias ineptissimas. Continuator Hispaniae sacrae, Riscus, tom. XXX, tract. 66, cap. 3, n. 21, simili modo probat, nunquam Caesaraugustam dictam fuisse Romam, et opus de ordine creaturarum non ad Braulionem, sed ad Bonifacium Romanum pontificem esse directum; addit, non esse opus Isidori, tanquam ex sententia Bollandianorum, secutus, opinor, Florezium, qui tomo IX, pag. 197, a sententia quam tom. V amplexus fuerat recedens, praeferendum esse dixit Bollandianorum judicium, qui id opus Isidori esse non assentiuntur. Verum Bollandiani conjiciunt pro Braulione legendum esse Bonifacium, et subjungunt: Nos propria conjectura nihil hic definimus: quibus non vacavit totum illud [Col. 0133A] opusculum attentius legere. Mihi sane nullo modo placet, ut titulus episcopi urbis Romae, qui ubique tanquam proprius Romano pontifici tribuitur, Braulioni applicetur, ac multo minus a S. Isidoro.

15. Praeterea urgent aliae rationes, quas Bayerius exponit, ne opus de Ordine creaturarum Braulioni ab Isidoro credatur nuncupatum. Non enim Braulio tantae auctoritatis vir erat, cui Isidorus tam reverenter ac demisse opusculum nuncuparet: quem Venerabilem Patrem appellaret, cujus timor invidos garrientesque in officio contineret, cujus auctoritatem commendaret, erga quem suum obsequium, obedientiam, venerationem, saepe profiteretur. Alio certe stylo Isidorus Braulionem alloqui solet, scilicet ut senex juvenem, ut magister discipulum, quamvis fortasse [Col. 0133B] Braulio sub Isidori disciplina non vixerit. Maxime ergo probabilis est ac propemodum necessaria Henschenii conjectura, pro Braulione reponendum esse in operis inscriptione Bonifacium. E tribus autem Bonifaciis, Romanis pontificibus saeculo VII ineunte, Bonifacius V praesertim esse potuit, cui Isidorus opus suum ab eo consultus dedicaverit; nam ille ab anno 617 ad annum 625 pontificatum tenuit: quo tempore jam Isidori nomen et doctrina ubique sese diffuderat.

16. Statuamus igitur, librum de Ordine creaturarum et Isidori opus esse, et Bonifacio Romano pontifici nuncupatum. Certusne erit hoc pacto accessus, Isidori ad urbem Romam? Bayerius concludit, vix locum ambigendi de Romano Isidori itinere superesse. [Col. 0133C] Verba enim haec clara sunt: Domini suffragio armatus ad patriam festinare 161 tutus utroque latere curabo. Isidorum autem in Urbe diu mansisse colligit ex opusculi labore non extemporali, neque vulgari, nisi eum in patria susceptum dicimus. Equidem in hanc ipsam sententiam propendeo, cum videatur haec esse vetus in Hispania traditio, in Vita Isidori et Breviariis antiquis repetita. Vereor tamen, ne in alium sensum verba nuncupationis detorqueri valeant. Allegorice enim auctor operis loquitur: Meae parvitatis obedientiam placido pectoris tui portu recipere non dedignare, et contra garrientium instabiles fluctus tuae timore [Forte temone] auctoritatis praesentis opusculi naviculam non te pigeat gubernare. Addit, se non curare invidorum querelas: Contra quos, [Col. 0133D] ait, tuae orationis scuto protectus, et dominico suffragio armatus ad patriam festinare tutus utroque latere curabo. Accipit ergo patriam pro portu, nisi hic etiam legere velis ad portum festinare, etc. In Cod. Escurialensi est Domini cujus suffragio armatus: apud Dacherium Domini pergam suffragio armatus. Malo dominico suffragio. In Codice Florentino, qui saeculi XII esse creditur, tota haec dedicatoria operis peroratio desideratur, ac fortasse in aliis Codicibus a posteriori manu adjecta est. Habeo varias lectiones ejus Codicis accuratissime collectas a V. C. Thoma de Andrade, sive Dendrade, sacerdote collegii Massiliensis sanctissimi Cordis Jesu, quas suo loco proferam. Opus ita absolvitur: scientiae Conditoris reservemus. [Col. 0134A] Liber Isidori de Ordine creaturarum explicitur.

17. Quod autem Nic. Antonius, ut dixi, quaedam de statu animarum post mortem, ac de purgatorio igne in fine operis non omnino probanda esse censet, Bayerius in not. ejusmodi scrupulum abunde refellit. Plus nimio, inquit, meticulosum se prodit hoc loco Noster; cum, nisi vehementer ego fallor, plana sint omnia ac sine offendiculo. Caput 13 inscribitur de diversitate peccantium, quo agitur de infidelibus, fornicariis, adulteris, avaris, etc. Caput 14 est de igne purgatorio, quo agitur de iis qui viventes pro Christo pauperes effecti, in labore et fatigatione perseverant, quique persecutiones hominum propter justitiam sustinent. Priores ait Isidorus jam judicatos esse, neque [Col. 0134B] in judicio surrecturos: posterioribus autem non modo regnum coelorum in futura vita promitti, sed et in praesenti donari. Haec scilicet sententia est: perfectae sanctitatis laude praediti homines vel in hac vita regnum Dei quodammodo praeripiunt; contra impii homines et impoenitentes conscientiae stimulis 162 etiam viventes cruciantur. Haec fere loquendi ratio apud alios quoque Patres reperitur: scilicet judicandos esse, qui neque pii sunt neque impii; nam judicium in pios necessarium non est, in impios jam in hac vita peractum est.

18. Audi S. Hilarium enarrat. in psalm. I: Sunt enim aliqui inter impios piosque . . . Plures namque Dei metus in Ecclesia continet, sed eosdem tamen ad saecularia vitia saeculi blandimenta sollicitant . . . Impii [Col. 0134C] non manent, quia his Dei nomen in honore est: pii non sunt, quia quae pietati sunt aliena sectantur . . . In eos ergo judicium est, quod jam et in incredulos actum est, et in credentes non necessarium est. Confer notata a me in Prolegomenis ad Prudentium n. 179, et Constantium in Praefatione ad S. Hilarium § 7, pag. 69. Porro doctrina Isidori de igne purgatorio, cap. 14 libri de Ordine creaturarum, plane consentanea est dogmati catholico, et iis quae ipse Isidorus tradit lib. I eccles. Offic., cap. 18, ut observat Cellierius in Isidoro, num. 38, qui conjecturam Bollandianorum de Braulionis nomine pro Bonifacio, ex prima littera B ab aliquo exscriptore supposito, comprobari dicit ex hujus operis stylo, cum aliis Isidorianis operibus congruenti. Isidorus cit. c. 18 ostendit Ecclesiam catholicam [Col. 0134D] tenere, quibusdam fidelibus defunctis in altero saeculo dimittenda peccata, et quodam purgatorio igne purganda. Eadem est doctrina in capitibus 27 et 28 libri II de Offic.; quae tamen duo capita in nonnullis mss. et editis desunt. Ultima quoque sententia libri tertii Sententiarum, quae in quibusdam editis et mss. desideratur, huc pertinet: Hic est Christianae miserationis affectus, ut pro unoquoque mortuo sacrificium Deo offeratur, etc. Sed verba cap. 18 libri I Offic. clarissima sunt, et certo ab Isidoro ex Augustini Enchiridio ad Laurentium cap. 110 deprompta.



CAPUT XXIV. Commentum de Isidoro episcopo exsule, et de Gordiano [Col. 0135A] in ejus locum intruso. Catalogus episcoporum veterum Hispalensium.
[Col. 0135A]

1. Aegidius Gonzalez in Theatro Hispalensis Ecclesiae, pag. 27, Tamayus in Martyr. Hisp. ad diem 4 Aprilis, et alii narrat Isidorum aliquandiu Malacae exsulem vixisse; quod desumunt ex pseudo-Luitprando. 163 Descriptum a nobis cap. 9 fuit epitaphium Isidori, quod Ildefonso a pseudo-Juliano affingitur, ubi Ildefonsus Isidorum alloquens, de seipso ait:

Qui fuit exsilii parsque comesque tui.
Negligendae essent ejusmodi fabulosae narrationes, nisi pseudo-historici ex aliquo probabili fundamento, quod in examen vocari debet, fingendi occasionem arripuissent.

[Col. 0135B] 2. Pontifex Romanus Deusdedit ab anno 614 ad annum 617 cathedram Petri tenuit; ejus circumfertur epistola ad Gordianum Hispalensem episcopum. Gordianus igitur tunc erat episcopus Hispalensis, quod intelligi nequit, nisi in locum Isidori adhuc viventis et in exsilium missi, intrusus fuerit. Objicit Nic. Antonius, nullam veri habere similitudinem, tam Isidorum quam Ecclesiam Hispalensem sub catholicissimis regibus tantam hanc calamitatem perpeti potuisse, aut Romanum pontificem cum Gordiano Hispalensis sedis usurpatore sic benigne commutasse litteras. Fuit scilicet eo tempore Gothorum rex Sisebutus, de quo nihil sinistri suspicari possumus. Imo ejus laudes Isidorus in Historia Gothorum luculentissime prosecutus fuit.

[Col. 0135C] 3. Quid ergo ad epistolam decretalem papae Deus dedit reponemus? Nic. Antonius censet, falsam esse eam inscriptionem, et ad marginem notat, pro Hispalensem legi Hispaniensem apud Anselmum, Burchardum et Luitprandum: de quo videndus Thomas Tamayus in not. ad Luitprandum, pag. 37. In collectione quoque canonum Codicis Vaticani 1348, in quinque libros distributa, saeculo XI circiter digesta, l. IV, tit. 5, ea epistola inscribitur Gordiano episcopo Hispaniensi. In Codicibus mss. recensendis passim inveniemus, Isidorum pro Hispalensi Hispaniensem vocari: quippe facilis duarum istarum vocum mutatio. Simili modo Florezius tom. IX Hisp. sacr., p. 156, observat, aliquando inveniri Hispalensis pro Hispellensis, et Spolitanus pro Spalitanus, sive Hispalitanus. Contra [Col. 0135D] Augustinus alicubi nominatur Hispalensis pro Hipponensis, ut cap. 83 dicam. In Conciliis Labbei nota haec margini affigitur: Falsam esse epistolam docent tum alia, tum Isidorus ipse, qui Hispali sedit ab anno 600 ad annum 636, nec ullum passus est sibi collegam ab anno 614 ad 617. In Dacherii Spicilegio tom. II, pag. 410, exstat epistola Arnulfi, sive Ernulfi de incertis Conjugiis, in qua laudatur 164 epistola papae Deusdedit ad Gordianum episcopum Hispalensem: sed cum Arnulfus saeculo XII floruerit, ejus auctoritas tanta non est, ut a suspicione falsitatis epistolam papae Deusdedit ad Gordianum liberare possit.

4. Cardinalis Aguirrius, apocryphis decretalibus alioquin non infensus, hanc tamen epistolam supposititiam [Col. 0136A] aut vitiatam esse ostendit tom. II Concil. Hisp pag. 461. Confer etiam Nic. Antonium l. IV, c. 5, n. 124 seq., qui commentitiam aliam epistolam pariter rejicit, quae nomine cujusdam Artuagi Gothi Toletani monachi Augustiniani ad Isidorum exsulem scripta asserebatur. Supervacaneum autem non erit catalogum veterum episcoporum Hispalensium ex Cod. ms. Aemilianensi anno 962 exarato attexere, ut constet, neque hunc Gordianum, neque alium Theodisclum, qui a nonnullis Isidori successor fingitur, in Hispalensi sede locum habuisse. Exstat hic catalogus apud Florezium tom. IX Hisp. sacr., p. 124.

Incipiunt nomina defunctorum episcoporum Spalensis sedis. I. Marcelli. 2. Sabini. 3. Evidi. 4. Deocleti (Forte Deodati). 5. Samproniani (Forte Semproniani). [Col. 0136B] 6. Gemini. 7. Glauci. 8. Marciani 9. Sabini. 10. Epiphanii. 11. Orontii. 12. Zenonis. 13. Asfali. 14. Maximiani. 15. Sallusti. 16. Crispini. 17. Pigasi. 18. Stephani. 19. Theoduli. 20. Hyacinthi. 21. Reparati. 22. Stephani. 23. Leandri. 24. Isidori. 25. Honorati. 26. Antonii. 27. Fugitivi. 28. Bracarii. 29. Florentii. 30. Florentini. 31. Floresindi. 32. Faustini. 33. Gabrielis. 34. Sisiverti. 35. Oppani. 36. Nonniti. 37. Eliae. 38. Teudulfi. 39. Aspidii. 40. Humeliani. 41. Meudulani. 42. David. 43. Juliani.

Hic desinit Catalogus. Octo ultimi episcopi irruptione Maurorum posteriores sunt, sed eorum memoria alibi non exstat.



165 CAPUT XXV. Fabulosae narrationes de Mahometo ab Isidoro ex Hispania expulso: de duabus lucernis perpetim ardentibus: de praedictione eversionis Hispaniae. Alia commentitia aut dubia Isidori gesta.
[Col. 0136C]

I. Pseudo - Ildefonsus in Continuatione Chronici Isidori, et Canonicus Legionensis in Vita S. Isidori, iter Mahometi, sive Machometi in Hispaniam, ejusque exinde per Isidorum expulsionem narrant. Henschenius conjicit potuisse aliquem Mahometicae sectae seminatorem in Hispaniam venire, qui inde mature discedere coactus fuerit; ex quo hujus narrationis origo. In pseudo-historicis haec invenimus. Maximus ad annum 606, num. 2, Machumetus, homo impius et flagitiosus, grassatur per Hispanias. Luitprandus ad annum 607, Machumetus, qui virus erroris sui fundens per Hispaniam, Cordubae, Hispali, Toleti [Col. 0136D] coepit seminare, ab Aurasio Toleti archiepiscopo Toletano (Forte Toleto) pulsus: catholicique doctores verbo et scripto nefarium errorem persequuntur. Rursus ad annum 615, Machumetus pseudo-propheta. Cordubae praedicat. Denique ad annum 619 affirmat, Mahometum libros erroris sui in Arabia vulgasse. Quod petitum videtur ex Pseudo-Ildefonso in Continuatione Chronici Isidoriani ad aeram 653: Mahomet ab Hispania turpiter fugatus, in Africa nequitiam nefariae legis stultis populis praedicavit.

2. Historiam hanc fabulosam non solum multi ex recentioribus amplexi sunt, ut Alfonsus Spina, Warnerus de Rolevink, Quintanaduenas, Bleda, Vasaeus, et antiqua Breviaria Hispanica Eborense, et Zamora num apud Tamayum in Martyr. Hisp. ad diem 4 [Col. 0137A] Aprilis, sed etiam nonnulli antiquiores, ut auctor Historiae generalis Hispaniae sub Alfonso X, cujus auspiciis vel etiam labore confecta fuit, et S. Antonius in Hist. tit. 13, cap. 2, § 6, qui tradit Isidorum, cum ipsi occurrisset Mahometus, prognosticum, ex vultu ejus fecisse, pestem aliquando illum hominem Ecclesiae futurum: quo exemplo jurisperiti etiam confirmant ex oris foeditate judicium criminis fieri posse, ut Mascardus de Probat. tom. II, concl. 831, n. 29. Totam 166 vero fabulam de Mahometi praedicatione in Hispania rejiciunt Ambrosius Morales, Franciscus Padilla, Mariana, Rodericus Carus ad Maximum, Joannes Tamayus in Martyr. Hisp., alias hujuscemodi fabularum et fictionum acerrimus defensor, et plerique alii e recentioribus.

[Col. 0137B] 3. Uberrime commentitia haec narratio de Mahometi in Hispaniam adventu a Nic. Antonio refutatur, qui ex historicis Arabibus, Graecis et Latinis, probat Mahometum in Hispaniam nunquam venisse, nedum in ea per longum temporis spatium commorari potuisse. Conjecturas etiam addit, quae tamen minus urgerent, si graviori historiae fundamento res niteretur. Unum tamen praeteriit egregium testimonium, a nobis non omittendum. S. Eulogius Cordubensis, gloriosus Christi martyr saeculo IX, in Apolog. Martyr., 14 seqq., praecedentium, ut ait, doctorum de Mahometi sceleribus testimonium proferre volens, sic narrat: Cum essem olim in Pampilonensi oppido positus, et apud Legerense coenobium demorarer, cunctaque volumina quae ibi erant gratia dignoscendi, incomperta revolverem, subito in quadam parte cujusdam [Col. 0137C] opusculi hanc de nefando vate historiolam absque auctoris nomine reperi.

4. Exortus est namque Mahomat haeresiarches tempore Heraclii imperatoris, anno imperii ejus septimo, currente aera DCLVI. In hoc tempore Isidorus Hispalensis episcopus in catholico dogmate claruit, et Sisebutus Toleto regale culmen obtinuit . . . . . Obtinuitque praedictus Mahomat nefandus propheta principatum annis decem, etc. Sic vetus ille auctor vitam Mahomat describere pergit, quin verbum ullum de itinere Hispanico faciat. Similem narrationem Joannes Hispalensis ad Alvarum Cordubensem misit apud Florezium t. XI, p. 146, ubi pro regale culmen male scriptum est regulae culmen. Cum autem Mahometi in Hispaniam iter solum ab historicis decimi tertii [Col. 0137D] circiter saeculi, in quibus multa alia de Isidoro falsa occurrunt, et a pseudo-historicis antiquis narretur, contra Mahometi res gestae ab Elmacino, Abulfaraia, et ab ipso Mahometo expositae ejusmodi commento adversentur, concludendum omnino est nulla probabili ratione defendi posse quod Mahometus in Hispaniam venerit, et ab Isidoro pulsus fugatusque fuerit.

5. Mirum vero est, quod canonicus Legionensis, auctor Vitae Isidori, prope finem refert, eum duas lucernas fere perpetim ardentes, 167 et pene inexstinguibiles naturali arte fecisse, quarum una ad caput, altera ad pedes, in sepulcro ejusdem Isidori collocata est, ut corpus sanctissimum quasi continuo [Col. 0138A] lumine frueretur. Ita fere Rodericus etiam Cerratensis in fine Vitae Isidori. Saeculo quo vixit Isidorus tanquam scientiae portentum eum aequales venerabantur; quae opinio consequentibus saeculis, sub Maurorum imperio, vehementer aucta fuit. Harum autem lucernarum nullum vestigium reperio, non solum apud eos scriptores qui cum Isidoro conversati sunt, verum neque apud Acta vetera translationis ejus corporis, quae a nobis producta sunt cap. 8, in quibus sermo aliquis de duobus lucernis habendus esset, siquidem in sepulcro Isidori appositae fuissent. Tamayus in Martyrologio ex Petro Crinito de Honest. discipl., lib. VII, c. 13, ejusmodi lucernas chimicum aliquid sapere ait, adeoque Isidoro indignas esse cum Ambrosio Morales concludit.

[Col. 0138B] 6. Perpetuum hujusmodi lucernarum, quae aliquando inventae dicuntur, lumen multi in dubium revocant, nonnulli aperte oppugnant, alii pro genere phosphori et lumine sine calore habuerunt, quidam totum illud quod apertis sepulcris flammae conspicitur aeris ventilationi tribuunt. Videsis auctores a Fabricio in Bibliograph. antiq., cap. 23, num. 10, laudatos; qui opponit experientiam eorum qui lucernas illas eruerunt, et, aere admisso, exstinctum quidem lumen, sed calorem adhuc a se deprehensum, testati sunt. Sane, inquit, ellychnia, quae ab igne non consumantur, parari ex Carystio lapide et lino Carpasio asbesto, notum antiquis fuit . . . . . Ecquid vero sit illud quod tam constantem, et diuturnam possit flammam ardoremque alere, minus quidem adhuc videtur compertum, rem [Col. 0138C] tamen ideo neutiquam negandam duxerim contra tot testes, etc. Rem latius prosequuntur Licetus, Robertus Plot, Franciscus Carolus, Joan. Bap. Ursatus, Jac. Ozanamus, et alii, quorum opera laudatus Fabricius recenset.

7. De praedictione qua Isidorus eversionem Hispaniae praenuntiasse dicitur, nonnihil jam cap. 21 disputatum fuit. Tamayus in Martyr. Hisp. ex nonnullis scriptoribus et Breviariis narrat Isidorum, morti jam proximum, in basilica S. Vincentii populum composita oratione admonuisse, et inter alia Hispaniae excidium praedixisse ex Lucae Tudensis Chronicis libro III, a quo sumpserunt Baronius ad ann. 636, n. 7, et D. Laurentius Ramirez in not. ad Luitprand, 168 num. 188, fol. 390, ubi ab Aegidio Gonzales Davila e membrana vetustissima haec Isidori [Col. 0138D] verba se accepisse testatur: Vae tibi, Hispania, bis perdita, tertio perdenda propter malas nuptias! Repugnat his Tamayus, qui etiam de verbis quae in concilio Toletano protulisse Isidorus dicitur, Si servaveritis, etc., quaerit an ex spiritu prophetico, an ex prudenti conjectura processerint; et quamvis sententiae communi de Isidori prophetia adhaerere videatur, tamen addit magis ad vaticinium accedere quaedam carmina in Codice ms. Gothico apud se margini prooemii Historiae Romanae Roderici Ximenii addita, Ad te convertor, meretrix Hispania mundi, etc. Verba ipsa Roderici adeo in principes, potentes et judices acerba sunt, ut, regnante S. Ferdinando, solum ad quorumdam procerum tyrannicas adversus [Col. 0139A] sibi subditos vexationes, silentibus inter arma legibus, referri possint, ut censet Nic. Antonius lib. VIII, n. 46: Nisi tragica haec lamentatio, addit, alicujus aetate inferioris sit appendix orae libri ascripta, etc., quod facinoris genus exemplis non deficitur, etc. Sed repugnant vetera Mss. exemplaria, quae ipse Nic. Antonius laudat, et ad quae nuper in editione Patrum Toletanorum exacta est Roderici Toletani Historia.

8. De prodigioso Isidori Romano itinere ipsa nocte Natalis Domini actum est cap. 18; de altero vero ad concilium Romanum, sive quacunque alia causa, cap. 23. Alia de parentibus et fratribus Isidori cap. 17 discussa sunt. Conferri etiam potest Isidori Vita, auctore Roderico Cerratensi, cap. 14, descripta, ubi [Col. 0139B] uncinis inclusa apparent quae aut certo falsa in ea Vita de Isidoro narrantur, aut saltem dubia et apocrypha videntur.

9. Inter falsas vel dubias de Isidoro narrationes reponi potest amicitia ejus cum Cyriaco, Caesaraugustano episcopo, quem Isidorus hortatus fuerit Romam proficisci ad nonnullas Petri apostoli reliquias obtinendas. Ita refertur in scriptura canonica, ut vocant, monasterii S. Petri de Taberna, descripta anno 1415, hoc titulo: Ex pervetusto Codice S. Joannis de Pinna, pergameno litteris antiquis descripto, hic habetur Canonica S. Petri de Taberna. Auctor hujus Canonicae dicitur Balastutus monachus saeculo VIII, qui morti jam proximus historiam fundationis sui monasterii S. Petri de Taberna monachis petentibus [Col. 0139C] retulit: ex cujus ore excepta est narratio. Post haec, aiebat Balastutus, fuit Hispalensis episcopus S. Isidorus, et in 169 Caesaraugustana civitate Cyriacus. In Cordubensi Suintila rex erat, et in Iberiae partibus Recharedus regnum obtinebat. Laeti ergo ambo episcopi in una erant charitate juncti: qui in unum convenerunt, et hoc salubre consilium repererunt, etc. Sequitur narratio de itinere romano Cyriaci. Riscus, tom. XXX Hisp. sacr., pag. 132 et 199 seq., non levibus argumentis ostendit istius modi canonicam scripturam supposititiam esse, neque aliunde constare de episcopo Caesaraugustano Cyriaco. Canonica inserta fuit a Pellizerio initio Annalium monarchiae Hispanae, post ejus eversionem.



CAPUT XXVI. S. Isidorum anno 636 e vita decessisse ostenditur.
[Col. 0139D]

1. Ea omnia, quae in extremo morbo et obitu Isidori contigerunt, Redemptus Clericus narrat, cap. 6 a nobis relatus. Etsi autem Redemptus testatur Isidorum pridie nonas Aprilis, aera 674, quae in annum 636 incidit, obiisse, tamen magna est scriptorum de anno obitus Isidori dissensio, vel quod Redempti narrationem prae oculis non habuerint, vel quod fidem non adhibuerint, vel quod errorem in numeros irrepsisse crediderint. Labbeus in not. ad Bellarminum de Script. Eccles.: Valeat, inquit, cum suo Pelargo ineptissimus Patrologus qui docet Isidorum floruisse anno 650. Observat Regioportuenses lectionum [Col. 0140A] eucharisticarum collectores pro obitu Isidori diem 4 Aprilis in 14 convertisse, nisi error sit typographi: Isidorus quippe decessit feria 5 post Pascha, quod anno bissextili 636, litteris dominicalibus G. F., incidit in 31 Martii, aera 674.

2. Pseudo-Ildefonsus in continuatione Chronici Isidoriani, et Breviarium Caesaraugustanum apud Nic. Antonium, pro Isidori obitu annum 632 indicant: Breviaria quaedam vetera Hispaniae annum 635, etiam Breviarium Caesaraugustanum apud Breulium, qui Officium proprium sanctorum Hispanorum Caesaraugustae anno 1597 impressum pro eodem anno 635 allegat; Arnoldus Wion annum 642; canonicus Legionensis, auctor Vitae S. Isidori, annum 622; Baronius ad ann. 626, Padilla cent. 7, cap. 22; Ribadeneyra [Col. 0140B] in Flore sanctorum ad diem 4 Aprilis; auctor Catalogi regum Gothorum in editione Conciliorum Hisp. Loaisae, et plerique recentiores 170 cum Redempto annum 636 S. Isidori emortualem dicunt. Auctor etiam Actorum uberiorum translationis S. Isidori eum anno 636 obiisse innuit, cum refert Saracenos anno 75 post transitum Isidori in Hispaniam transiisse: id autem anno 611 accidisse Henschenius annotavit. In veteri kalendario Hispanico monastico, cujus fragmentum Muratorius tom. II, part. II, Scriptor. Rer. Italic., col. 1023, edidit, aera DCLXXIV obiit Isidorus episcopus, hoc est, anno 636. Nic. Antonius pseudo-Ildefonso affingit quod annum postremum vitae Isidori constituerit 632, sive aeram 670. Sed, ut dixi, in continuatione Chronici Isidoriani annus [Col. 0140C] 642 indicatur; exprimitur enim aera 680; ac ne quis errorem numerorum putet, praemiserat auctor Isidorum anno sexto regni Chintilani in Domino obdormiisse.

3. Braulio quidem in praenotatione operum Isidori tradit eum temporibus Heraclii, et Chintilae, seu Chintilani, decessisse: Ildefonsus vero in libro de Vir. illustr. affirmat Isidorum floruisse temporibus Recaredi, Liubanis, Witerici, Gundemari, Suinthilani et Sisenandi: neque in his Chintilanum, qui Sisenando successit, commemorat. Haec recte cohaerent, si annus 636 a Redempto designatus teneatur: nam is annus primus fuit regni Chintilani, ut vere dixerit Braulio, temporibus Chintilani Isidorum obiisse. Cum in ipso regni Chintilani initio decesserit, recte etiam [Col. 0140D] Ildefonsus inter reges sub quibus Isidorus floruit Chintilanum praetermisit.

4. Ex Actis conciliorum constat Isidorum adhuc vixisse anno 633, quo concilio IV Toletano praefuit, et jam vita functum anno 638, quo concilio VI Toletano Honoratus sedis Hispalensis antistes interfuit, minus bene dissentiente Ambrosio Morales, qui concilium VI Toletanum anno 636 celebratum putat, ac proinde ad annum 635 obitum Isidori revocat. Pagius in not. ad Baron. ann. 636 asserit nonnullos Hispanos colligere S. Isidorum jam anno 636, tempore concilii V Toletani pridie kal. jul. celebrati e vivis excessisse, quia illi concilio non interfuit. Verum cum ejusmodi concilium fuerit provinciale, neque ipsi successor [Col. 0141A] aliquis Isidori subscribat, imbecillum hoc sane est argumentum.

5. Ratio ergo efficax cur ab anno 636 recedendum non sit petitur ex ipso Redempto, qui non solum aeram 674, in cujus numeris errorem aliquis suspicari posset, designat, sed etiam narrat 171 obitum Isidori contigisse pridie nonas Aprilis, et quarto die post baptismum catechumenorum. Dies quarta Aprilis pro die festo S. Isidori passim assignatur: ex quo concluditur retinendum esse apud Redemptum pridie nonas Aprilis, non pridie kalendas Aprilis. Trithemius, ut dicam cap. 47, n. 10 et seq., longe aberravit, qui Isidorum nostrum asseruit eum qui 15 Januarii in kalendario Romano celebratur. In Auctariis martyrologii Usuardi ad diem 7 Januarii [Col. 0141B] profertur: Ipso die sancti Isidori episcopi, magnae sanctitatis viri. Notat Sollerius: Nusquam notus est hic Isidorus. In Codice tamen Palatino 1448, de quo cap. 103, vetus kalendarium exstat, in quo ad diem 7 Januarii memoria Isidori episcopi recolitur. Verum hunc etiam a nostro distinguere oportet, cujus festum, vel certe obitus diei, 4 Aprilis debet assignari. Re vera ex paschalibus cyclis conficitur anno 636 pascha, sive diem quo baptismus catechumenorum peragebatur, incidisse in diem postremum Martii, sive pridie kal. Apr. Isidorus ergo, qui quarto post die obiisse a Redempto dicitur, obiit feria V hebdomadis paschalis, quae eo anno fuit pridie non. Aprilis.

6. Constantinus Cajetanus vellet hoc ipsum insolubili, ut ait, argumento confirmare, quia Isidorus [Col. 0141C] mense aprili anni 637 obiisse non potuit, siquidem hoc anno 637 secundo regni Chintilani mense januario celebratum fuit VI concilium Toletanum. Sed fallitur in anno concilii designando: celebratum quippe fuit anno secundo Chintilani, sed anno 638; cum enim Chintilanus anno 636 regnare coeperit, initio anni 638 adhuc agebatur annus secundus regni Chintilani. Itaque inepte nonnulli collectores conciliorum Hispaniae conjiciunt annum secundum Chintilani quinto idus januarii, aera 676, intelligendum esse annum secundum completum et tertium ineuntem. Notatio qua Joannes Baptista Perez de hoc argumento agit exposita jam fuit cap. 3, num. 2, in qua observandum bis aeram, qua Isidorus mortuus fuit, nominari: primum, mortuum aera 664, [Col. 0141D] qui error est numeri, deinde recte Chintilam coepisse aera 674. Error ille numeri editionis Grialianae in alias quoque irrepsit, clarius a nobis corrigendus, cum Isidori liber de Vir. illustr., et post eum praenotatio Braulionis cum nota Perezii recudetur.



172 CAPUT XXVII. Vita S. Isidori in suas epochas distributa.

1. Quamvis difficile sit res gestas S. Isidori certis suis annis alligare, tamen ex his quae hactenus disputata sunt colligemus ea quae magis probabilia veroque similia sunt, et in suos quaeque annos distribuemus.

2. Anno circiter 560 Isidorum natum fuisse credi potest ex cap. 17 prope finem.

[Col. 0142A] 3. Anno 583 aut sequenti, quo Leander, Isidori frater, Constantinopoli degebat, Isidorus strenue causam religionis contra Arianos tuebatur, et, ut nonnulli narrant, vices Leandri in episcopatu Hispalensi agebat, ex cap. 18 prope finem.

4. Anno 586 aut seqq., cum jam pax Ecclesiae Hispanae reddita fuisset, Isidorus non invitus a Leandro cellae inclusus dicitur, ut Deo, sibi ac litteris vacaret.

5. Anno 590 aut seqq., fingitur accidisse prodigiosum iter Isidori in urbem Romam, ut Gregorium Magnum inviseret, nocte scilicet Nativitatis Domini, qua eadem nocte Hispalim rediisse narratur. Vide supra cap. 18.

6. Anno 600 circiter Isidorus episcopus Hispalensis renuntiatus fuit, ex cap. 20.

[Col. 0142B] 7. Anno 606 epistola Isidori ad Massonam data est, ut constabit cum de epistolis Isidori agemus.

8. Anno 610 Isidorus in congressu Toletano episcoporum decreto Gundemari regis subscripsit, ex cap. 21.

9. Anno 612 aut seqq. ad annum 619, quibus Sisebutus regnavit, Isidorus librum de Natura rerum scripsit, quem Sisebuto regi, nisi fallit inscriptio, dedicavit. Ex epistola dedicatoria non evincitur jamtum regem fuisse Sisebutum.

10. Anno 615 et seqq usque ad annum 633, Helladius fuit episcopus Toletanus, ad quem exstat epistola Isidori. Anno 616, Isidorus Chronicon suum absolvit: scilicet anno 5 Sisebuti. Confer notas in Chronicon, [Col. 0142C] et verba Hermanni Contracti de Isidoro infra, cap. 33.

173 11. Anno 618 aut seq. Isidorus concilio II Hispalensi praefuit, ex cap. 21.

12. Anno 619 aut seqq. ad annum 625 Isidorum Romam ad Bonifacium V venisse conjicitur, quo tempore opus de Ordine creaturarum fortasse composuit, ex cap. 23.

13. Anno 620 circiter Fulgentius, Isidori frater, creditur decessisse, ac proinde ante id tempus libros de Officiis ecclesiasticis Isidorus Fulgentio nuncupavit.

14. Anno 623 circiter Isidorus interfuit aut praefuit cuidam concilio contra Sintharium. Vide cap. 21 prope finem.

15. Anno 624 circiter concilium quoddam Hispalense [Col. 0142D] celebratum, praeside Isidoro, credimus, in quo Martianus episcopus Astigitanus depositus fuit.

16. Anno 625 Isidorus historiam Gothorum absolvit: scilicet anno 5 Suinthilani regis, qui in annum 625 incidit, ut ostendit Pagius ad annal. Baronii ann. 625, num. 18. Pagius enim, etsi Chronicon nominat, tamen, ut ex verbis allegatis colligitur, historiam Gothorum intelligit, quae anno 5 Suinthilani ab Isidoro absoluta fuit.

17. Anno 630 circiter Isidorus ad urbem Toletanam se contulit concilii cujusdam causa, quod tamen celebratum tunc non videtur. Codicem Etymologiarum ad Braulium misit. De constituendo episcopo Tarraconensi cum rege egit, ex cap. 21.

[Col. 0143A] 18. Anno 633, sive aera 671, dicitur obiisse Florentina Isidori soror in epitaphio recensito cap. 7. Itaque ante hunc annum libros contra Judaeos ad Florentinam sororem Isidorus scripserit oportebit.

19. Anno 633 Isidorus concilio IV Toletano praefuit ex. c. 21.

20. Anno 636 Isidorus decessit, ut cap. 26 ostensum est.



CAPUT XXVIII. S. Isidori Hispalensis corpus Bononiae asservari falso traditum. Miracula ad altare ecclesiae Legionensis, ubi ejus corpus requiescit.

1. Plerique scriptores qui de rebus Bononiensibus agunt asserunt Isidorum Hispalensem, dum Roma in Hispaniam rediret, Bononiae decessisse die 14 Aprilis, [Col. 0143B] anno 615, aut 616, aut 640, aut 174 670, aut alio quovis: non enim inter se de anno consentiunt. Addunt corpus S. Isidori in ecclesia S. Stephani monachorum olim nigrorum, nunc Coelestinorum sepultum fuisse, quod anno circiter 1141, Henrico Bononiae episcopo, inventum, recognitum, et venerationi expositum fuit die 16 Septembris, quo ejus memoria Bononiae celebratur. Sigonius ad annum 616 sic habet: Hoc tempore S. Isidorus episcopus Hispalensis, per Aemiliam iter faciens, Bononiae mortuus fertur. Certe hodie quoque sepulcrum ejus in basilica SS. Petri et Pauli post altare majus ostenditur, quae capella SS. Petri et Pauli vulgo dicitur. Haec est basilica sancti Stephani et ecclesia Patrum Coelestinorum. Arnoldus Wion de Isidoro ita refert: Obiit anno 642, [Col. 0143C] vel circiter pridie non. Apr., cujus corpus requiescit Bononiae in ecclesia RR. PP. Coelestinorum.

2. Occasionem huic fabulae praebuit anonymus Benedictinus auctor Chronici ejus ecclesiae et coenobii circa annum 1180, cujus verba Henschenius in comment. praevio ad Vitam S. Isidori profert: quibus ita basilicam sancti Stephani Antonius Casalis Coelestinus ex ms. Chronico sic alloquitur: Similiter et corpus beatissimi Isidori, confessoris Christi et luculentissimi doctoris, in te requiescit: qui cum rediret a Roma, apud hanc urbem hospitatus, ac gravi molestia corporis est detentus, etc. Haec si quis de Isidoro Hispalensi intelligi debere contendat, sustinebimus figmentum hoc intolerabile esse ejus Chronici, quod Redemptus clericus Isidori in hujus obitus narratione [Col. 0143D] plane refellit, ut omnes alios scriptores Hispanos et martyrologia omittamus. Aeque constat Isidori corpus Hispali conditum fuisse, unde Legionem translatum fuit, ut retulimus ex Actis sinceris translationis, cap. 8.

3. His addi potest vetus hominis exteri testimonium. Breulius in praefatione ad opera sancti Isidori refert, in Victoriana Lutetiae Parisiorum bibliotheca antiquissimum esse librum in membranis scriptum, quo itinerarium ad S. Jacobum Gallaeciae describitur, in quo sic habetur: Apud urbem Legionensem visitandum est corpus B. Isidori episcopi, et confessoris, sive doctoris; qui regulam piissimam clericis ecclesiasticis instituit, et gentem hispanicam suis doctrinis imbuit, totamque sanctam Ecclesiam codicibus florigeris [Col. 0144A] decoravit. Errorem Guillelmi Malmesburiensis, qui Toletanum pro Legione, et Joannis Naucleri, qui Hispalim pro Legione hac in translatione corporis 175 sancti Isidori accepit, recte notavit Constantinus Cajetanus, qui de loco quo obiit Isidorus et quo ejus ossa requiescunt pluribus disseruit. Verba Guillelmi Malmesburiensis lib. II, c. 10, de Gest. reg. Angl., haec sunt: Successit Leandro Isidorus, doctrina, sanctitateque nobilis: cujus corpus nostra aetate Aldefonsus rex Galliciae Toletum transtulit, ad pondus auro comparatum. Nauclerus Chronogr. vol. II, generat. 9, ait: Huic etiam (Ferdinando regi) B. Isidorus, quem transtulit in Hispalim, revelavit diem mortis suae. Guillelmus quidem Malmesburiensis etiam in nomine regis erravit: appellare enim debuit Ferdinandum [Col. 0144B] Castellae et Legionis regem, non Aldefonsum Galliciae regem. Uterque tamen opinionem quae Isidori sepulcrum Bononiae collocat narratione sua satis refellit.

4. Idem Cajetanus conjicit Isidorum episcopum Siculum, de quo Constantius Felix in Kalendario die 15 kalend. februari, et Arnoldus Wion Lign. vit. lib. III ad 18 Kalend. februarii, esse eum sanctum, cujus ossa Bononienses venerantur; quem Isidorum Hispalensem homonymia decepti vocaverunt. Hanc etiam conjecturam exponunt Bollandiani in comment. praev. ad Vitam S. Isidori. Ughellus in Ital. sacr. tom. 11, de episcop. Bonon. in Petro episcopo Constantini Cajetani de Isidoro Siculo Bononiae defuncto narrationem veram dicit, sed non confirmat. Iterum Bollandiani [Col. 0144C] hanc quaestionem excitarunt ad diem 18 Decembris in catalogo sanctorum praetermissorum. S. Isidorus Bononiensis, aiunt, in Martyrologio universali, apud Castellanum annuntiatur in Italia, ut episcopus alterius civitatis. Bononienses hac die celebrant S. Isidorum, quem Hispalensem credunt, ex errore quod Bononiae defunctus fuerit . . . Certe non inveni argumenta tam solida pro possessione Bononiensium corporis cujuscunque Isidori, ut ex errore manifesto de corpore S. Isidori Hispalensis alium statim Isidorum inferre debeam. Masinus in Bononia perlustrata de cultu S. Isidori agit die 4 April. et 16 Septembr.

5. Etsi autem de loco quo Isidori nostri corpus jacet ulteriori probatione res non indiget, tamen, quia opportuna modo se offert occasio, veterem inscriptionem, [Col. 0144D] quae in claustro Legionensis monasterii S. Isidori conspicitur, proferemus. Eam transcripsit Antonius Ponzius in Itinerario Hispaniae, Matriti edito 1783, tom XI, pag. 218, quae seculo XII ineunte, aut XI exeunte, videtur facta; barbaro certe stylo sic est concepta.

176 6. Hanc, quam cernis aulam sancti Joannis Baptistae, fuit olim luteam, quam nuper excellentissimus Fredenandus rex et Sancia regina aedificaverunt lapideam. Tunc ab urbe Hispali adduxerunt ibi corpus sancti Isidori aepiscopi, in dedicatione templi hujus diem XII Kal. Januarii aera MCI. Deinde in aera MCIII, VI Kal. Maii, adduxerunt ibi de urbe Avila corpus S. Vincentii FR Sabinae, Cristetisque ipsius anno prefatus [Col. 0145A] rex revertens de hostes ab urbe Valentia hinc ibi die sabbato et obiit die III, feria VI Kal. Januarii, aera MCIII. Sancia regina Deo dicata peregit.

7. Exstat haec eadem inscriptio apud Florezium tom. IX, pag. 211, ex Sandovalio in Historia regis Ferdinandi fol. 16, sed solum usque ad verba aera MCI. Ibi legitur olim fuit . . . excellentissimus Fredinandus . . . edificaverunt . . . episcopi.

8. Ex hac inscriptione colligitur translationem corporis S. Isidori celebratam fuisse anno 1063, die 20 Decembris. Dies festus hujus translationis in Breviario Toletano agebatur 22 Decembris, apud Legionenses vero 20, ut refert Cajetanus pag. 44. Templum Isidori appellatione deinde insignitum docet Mariana lib. IX Hist. Hisp., c. 13: Alviti corpus in templo [Col. 0145B] maximo tumulatum est, Isidori in Joannis Baptistae loco sublimi atque praeclaro: unde consequenti tempore factum, ut aedes illa vetus Joannis Baptistae nomen Isidori appellatione mutarit.

9. Huc refero quod architectus Petrus de Deo eam S. Isidori ecclesiam superaedificasse dicitur in epitaphio descripto a Risco tom. XXXV Hisp. sacr., p. 356. Hic requiescit Petrus de Deo, qui superaedificavit ecclesiam hanc. Iste fundavit pontem qui dicitur de DEUS tamben: et quia erat vir mirae abstinentiae, et multis florebat miraculis, omnes eum laudibus praedicabant. Sepultus est hic ab imperatore Adefonso et Sancia regina. Verbum tamben est pro etiam, nunc Hispanice tambien, ex Latino tam bene.

10. Neque ab hoc loco alienum est quod Mariana lib. IX Hist. Hisp., cap. 3, de Elisabetha Alfonsi VI [Col. 0145C] uxore, prius Zaida nuncupata, commemorat: Casildae exemplo, sive sua sponte incitata Zaida, lavacro Christiano ex nostro more lustrata, in Alfonsi regis nuptias post aliquot annos concessit. Prodigia, quae Isidori corpori exportando contigisse divinitus paulo ante dictum est, multum contulisse visa sunt, ut in suscipiendae Christianae religionis voluntatem 177 vehementer incumberet. Accessit somnium, in quo divum Isidorum viderat in augusta specie, blandaque voce, ut rem maturaret, monentem, etc. Filia haec erat Benabeti regis Hispalensis, qui corpus S. Isidori exportari concessit.

11. Ad hanc ipsam rem confirmandam, uti etiam ad posthumam Isidori gloriam comprobandam pertinent plura instrumenta vetera, quibus mentio fit [Col. 0145D] corporis Isidori Legionem translati, aut in ea urbe sepulcro conditi. Tom. XXXVI Hisp. sacr., post alias appendices, describuntur instrumenta ad insigne S. Isidori monasterium Legionense spectantia. Primum est hoc titulo: Ferdinandus rex, et Sancia regina, translato corpore S. Isidori archiepiscopi Hispalensis in Legionem, amplissime ornant, et ditant monasterium S. Joannis Baptistae coram pluribus episcopis et optimatibus, qui ad translationem celebrandam venerant: ex quo pauca haec excerpo: Nos indigni et exigui famuli Christi Fredenandus rex, et Sancia regina, fecimus trasladari corpus beati Isidori de metropolitana Hispali per manus episcoporum, sive sacerdotum, intra muros Legionis civitatis nostrae in ecclesia S. [Col. 0146A] Joannis Baptistae. Infra inter alia conceditur ecclesiae sive monasterio S. Joannis Baptistae, ecclesia cum tribus altaribus in campis Gothorum in Rioseco ad Villam Verdem . . . eo quod ibi quievit corpus beatissimi Isidori, quando asportatum fuit de Hispali metropolitana. In fine: Facta scriptura testamenti, vel confirmationis in dedicatione ipsius basilicae sub die duodecimo Kalendas Januarii: sequenti vero die translationem corporis S. Isidori celebravimus undecimo Kalendas Januarii, aera millesima centesima prima.

12. Hic erat annus Christi 1063. Olim igitur, vel certe primo illo anno, die 21 Decembris, dedicatio templi S. Joannis Baptistae celebrata fuit, die vero 22 translatio corporis S. Isidori. Procedente tempore, uno eodemque die dedicatio et translatio celebratae [Col. 0146B] fuerunt. Inde natae diversae auctorum hac de re opiniones, de quibus vide cap. 8 et 9, ubi Acta translationis exposuimus. De hoc ipso instrumento Pagius ad Baronium anno 1053, num. 47, ex Sandovalio mentionem facit, ubi errorem Baronii corrigit, qui translationem anno 1053 assignaverat: ipse vero Pagius Albitum, seu Alvitum, qui episcopus Legionensis erat, vocat episcopum Hispalensem. In verbis autem quae ex Pelagio Ovetensi in 178 eamdem rem profert: Iste transtulit corpus S. Isidori episcopi ab Hispali metropoli in Legionem per manus pontificum Aloyti Legionensis, et Ordonii Astoniensis (corrigendum, Albiti Legionensis, qui Hispali ante translationem decessit), et Ordonii Astoricensis, sive Asturicensis.

[Col. 0146C] 13. Instrumentum secundum continet alias donationes monasterio Legionensi S. Isidori factas, anno 1148, ab Alfonso imperatore Hispaniae. Instrumentum tertium exhibet donationem qua, anno 1159, Ferdinandus rex Legionensis, sepulto corpore amitae suae D. Sanciae in monasterio S. Isidori, donavit abbati ejusdem, et caeteris Canonicis, monasterium S. Juliani. Riscus, eod. tom. XXXVI Hisp. sacr., tract. 72, cap. 2, refert edictum regum catholicorum Ferdinandi et Elisabeth, quo jubent observari praeceptum ab abbate monasterii Legionensis S. Isidori sub excomunicationis poena latum, ne juramenta pro veritate dicenda fierent super arca qua reconditum est corpus S. Isidori; nam haec invaluerat consuetudo, et opinio, quod ii qui ita pejerarent, ante annum a [Col. 0146D] perjurio e vita eriperentur. Praetereundum vero non est diploma Gregorii IX ad abbatem et conventum S. Isidori Legionensis apud Raynaldum ad ann. 1233, num 69: Cum, sicut accepimus, in monasterio vestro corpus B. Isidori requiescat, nos, considerata ipsius loci religione, ac fratrum ibi morantium honestate, de beatorum Petri et Pauli auctoritate confisi, omnibus devote ad monasterium ipsum die festivitatis B. Isidori venientibus quadraginta dies de injuncta sibi poenitentia pro ipsius sancti reverentia relaxamus. Datum Later. XIV Kal. Junii, pontific. nostri anno VII.

14. Cum autem Ordonius episcopus Asturicensis corpus S. Isidori Legionem transtulisset, rex Ferdinandus ipso anno 1063, die 22 Decembris, die scilicet sequenti postquam translatio celebrata fuerat, [Col. 0147A] eidem Ordonio praemii loco donavit monasterium S. Marthae de Tera, et terram dictam Noceta: Pro eo, inquit rex, quod tu, pater sanctissime, Ordoni praesul, nobis dignum exhibuisti obsequium, dum te de expeditione civitatis Emeritae duximus ad Ispalim, vocata nuper civitas Sibilia, cum episcopo Alvito, ubi ipse migravit ad Dominum, tu autem fecisti nobis inde, annuente Domino, deportare sanctissimum et gloriosum corpus beati doctoris nostri sancti Isidori archiepiscopi confessoris Christi, quem nos per 179 manus tuas aliorumque praesulum fecimus recondere in civitate Legionense, in ecclesia S. Joannis: ubi per te habetur nostri decus et gloria doctrinae, totius Hispaniae doctor; ideo, etc.

15. Bollandiani in commentario praevio plura referunt [Col. 0147B] prodigia S. Isidori ope, postquam ejus corpus jam Legione venerationi expositum erat, impetrata. Alia addi possunt ex Vita breviori S. Ferdinandi regis apud eosdem Bollandianos, num. 8, ac praesertim ex opere Lucae Tudensis de Miraculis S. Isidori. Pelagius Ovetensis, testis oculatus, narrat in Chronico suo, prope finem Vitae Adephonsi VI, lapides altaris S. Isidori, ubi sacerdos pedes tenet, dum missam celebrat, aqua manasse, quo calamitates post regis obitum eventurae praedicebantur. Refert etiam Rodericus Toletanus lib. VI Rerum Hisp., cap. 13, Isidorum Ferdinando I apparuisse, et diem obitus praenuntiasse: qui piissimus rex coram sarcophago Isidori oravit, et accepta ab episcopis poenitentia, et gratia ultimae unctionis, indutus cilicio, et [Col. 0147C] conspersus cinere, duobus diebus in poenitentia atque lacrymis supervixit . . . et juxta patrem suum in eadem ecclesia S. Isidori est sepultus. Aliam S. Isidori apparitionem refert Lucas Tudensis in Chronico, quod anno 1230 visus fuerit auxilium Christianis adversus Saracenos cum S. Jacobo laturus. Praeterea narrat Didacum comitem, qui S. Ferdinando regi rebellaverat, et turrim atque ecclesiam S. Isidori occupaverat, tandiu gravi morbo implicitum fuisse, donec turrim et ecclesiam restituit, jurans quod deinde futurus esset miles et vassallus S. Isidori.

16. Mabillonius, tom. IV Annal. Benedictin., pag. 671, refert Ferdinandum regem anno 1065 a S. Isidoro praemonitum obiisse, in ecclesia S. Isidori sepultum, quam cum adjuncto Benedictinorum monasterio [Col. 0147D] condiderat. De hoc monasterio pag. 649 praemiserat, post Benedictinos transiisse ad moniales Benedictinas: tum, ineunte saeculo XIII, ad Canonicos regulares, a quibus nempe nunc obtinetur. Eodem loco Mabillonius recenset donationem regis Ferdinandi ex Iepesio, Facta scriptura ipso die dedicationis basilicae, XII Kal. Januarii, postridie quam ejus reliquiarum translatio facta fuerat. Fortasse legendum pridie quam, ut in scriptura num. 11.



180 CAPUT XXIX. Isidorus Ecclesiae doctor. An olim actum fuerit de eo inter quatuor Latinae Ecclesiae Patres S. Ambrosii loco annumerando.

1. Egregii doctoris titulus Isidoro a concilio Toletano [Col. 0148A] VIII, anno 653, scilicet post annos 17 ab ejus obitu celebrato, amplissimis verbis donatus fuit can. 2: Nostri quoque saeculi doctor egregius, Ecclesiae catholicae novissimum decus, praecedentibus aetate postremus, doctrinae comparatione non infimus, et, quod majus est, in saeculorum fine doctissimus, atque cum reverentia nominandus Isidorus, etc. Ubi nonnulli minus bene legunt atque, et quod majus est, jam saeculorum finitorum doctissimus. Interfuerunt et subscripserunt huic concilio episcopi quinquaginta duo, abbates duodecim, vicarii episcoporum decem, viri illustres Palatini sexdecim. In concilio etiam Toletano XV, cui subscripserunt episcopi sexaginta unus, abbates undecim, vicarii episcoporum quinque, viri illustres officii Palatini septemdecim, anno 688 celebrato, [Col. 0148B] idem titulus doctoris egregii Isidoro confirmatus fuit: Honorantes videlicet, et sequentes sententiam doctoris egregii, Hispalensis sedis episcopi, quam in libris suis de Differentia naturae Christi vel nostrae disseruit, ubi ait, etc. Joannes Baptista Perezius in var. lection. mss. ad Concilia Hispaniae suspicatur deesse hoc loco Isidori nomen post doctoris egregii. Sic veteres scriptores Hispani passim Isidorum magnum Hispaniae aut Hispaniarum doctorem appellant, ut Isidorus Pacensis, S. Martinus Legionensis, alii.

2. Benedictus pontifex XIV de Beatific sanctorum, lib. III, part. II, cap. 11, num. 15, refert die 25 Aprilis anni 1722 apostolica auctoritate indultum fuisse, ut Officium S. Isidori in universa Ecclesia recitetur ex [Col. 0148C] praecepto cum antiphona O doctor optime, et cum Evangelio Vos estis sal terrae. Jam enim tanquam doctor colebatur in regnis Hispaniarum, et in Ecclesiis Indiarum regi catholico subjectarum ex litteris apostolicis Gregorii XIII, quibus approbavit Officia sanctorum regni Hispaniae, ubi de Officio S. Isidori haec habentur: Item festivitas S. Isidori archiepiscopi Hispalensis, pro quo celebretur Officium doctoris, et recitetur Credo in celebratione missae.

181 3. Addit Benedictus XIV auctoritatem S. Leonis IV in can. de libellis, dist. 20, qui S. Isidorum inter Ecclesiae doctores recensuit: nam post expositas regulas, quarum usus esse debebat in ecclesiasticis judiciis, et post mentionem nonnullorum conciliorum et decretorum Romanorum pontificum, [Col. 0148D] sic ait: Isti omnino sunt, et per quos judicant episcopi, et per quos episcopi simul judicantur et clerici. Nam si tale emerserit, vel contigerit inusitatum negotium, quod minime possit per istos definiri, tunc, si illorum, quorum meministis, dicta Hieronymi, Augustini, Isidori, vel caeterorum similiter sanctorum doctorum reperta fuerint, magnanimiter sunt retinenda et promulganda. Haec ipsa, verbis nonnihil mutatis, sed eadem prorsus retenta sententia, describuntur a Berardo in Gratiani Canonib. genuin. part. II, cap. 76, ex vulgatis integrae epistolae exemplaribus, adjecta etiam aliorum Codicum varietate. Exposita deinde opinione quorumdam, qui existimaverant Isidorum vel quatuor aliis Ecclesiae Latinae doctoribus adjiciendum, vel Ambrosio praeferendum, idem Benedictus [Col. 0149A] pontifex XIV subjungit: Demum suo muneri non defuerunt postulatores, qui, collectis undique testimoniis, excellentiam doctrinae S. Isidori plenissime demonstrarunt, edito etiam typis suffragio eminentissimi domini cardinalis Bellugae, causae relatoris, qui animadversiones a me tanquam fidei promotore factas docte de more confutavit, et plura addidit in commendationem eximiae doctrinae ejusdem S. Isidori.

4. Leonis IV auctoritati conjungi vel praemitti possunt verba Hadriani I, qui saeculo VIII claruit, in epistola ad Egilam episcopum in partibus Hispaniae, 95 Codicis Carolini, tom. III Scriptor. Gall. Duchesnii: Nequaquam haereticorum hominum ignaviam, atque impiam perversamque amentiam, inanesque ac mendaces sequere fabulas, sed magis doctorum nostrorum [Col. 0149B] sanctorum Patrum, sicut nobis intimant, videlicet beati Silvestri atque Innocentii papae, pariterque almi Hieronymi seu Isidori divinos sermones annecte, et ex nostra apostolica olitana (veteri) regula sabbato jejunare firmiter atque procul dubio tenens tua non desinat sanctitas. In Ottoboniano Codice 336, de quo cap. 105, haec est inscriptio: Incipiunt capitula libri Sententiarum sancti Isidori doctoris Ecclesiae. Aliae non multum diversae, et quae eodem recidunt, in aliis Mss. occurrunt.

182 5. Quod autem de Isidoro inter quatuor Ecclesiae Latinae Patres recensendo sub Bonifacio VIII actum fuerit, referunt Bollandiani in comment. praevio ad Vitam S. Isidori, exscriptis Marianae verbis ex Historia Hispaniae. Quaeritur quisnam hujus [Col. 0149C] rei sit auctor. Mariana in Historia Latina solum ait: Sunt qui scribant Bonifacio VIII pontifice Romano deliberante de iis qui doctorum Ecclesiae nomine et numero essent cohonestandi, etc. At in eadem Historia, linguae Hispanae ab ipso libere reddita, Martinum Polonum rei auctorem esse affirmat: Martino Polono en su Cronicon dice, que como el papa Bonifacio octavo tratase de nombrar los quatro doctores de la Iglesia, etc. Nic. Antonius negat Martinum Polonum testem ejus narrationis a Mariana laudari, quia scilicet Historiam Hispaniae, in vulgare Hispanicum idioma a Mariana conversam, hoc loco non consuluit. Observat hocce testimonium desiderari in Antuerpiensi editione Chronici Martini Poloni anni 1574, nec novum esse, ut in id Chronicon supposititia [Col. 0149D] multa irrepserint, ut fabella de Joanne Anglico papa, sive Joanna papissa, tot argumentis ac veterum Codicum documentis debellata.

6. Profecto cum Martinus Polonus profiteatur se Chronicon suum produxisse usque ad annum 1277, et non multo post obierit, ut tradit Fabricius in Biblioth. med. et inf. aevi, minime scribere ille potuit de rebus quae Bonifacio VIII Romano pontifice evenerunt; quandoquidem is nonnisi anno 1294 cathedram apostolicam Petri tenuit. Itaque Mariana in Chronicon Martini Poloni, ab alio continuatum, videtur incidisse, quod fortasse totum Martino ipsi in fronte operis affingebatur. Ac reperiuntur quidem ejus Chronici exemplaria ad annum 1320 producta; [Col. 0150A] ex quo nonnulli existimarunt Martinum Polonum eo adhuc tempore vixisse. Fabricius loc. cit. asserit ea quae in Chronico Martini post annum 1277 sequuntur, addita esse a Ptolemaeo Lucensi ad annum 1294, a Bernardo Guidonis ad annum 1316. Schoettgenius, tom. VI ejusdem Bibliothecae medii et infimi aevi, verb. Ptolemaeus Lucensis observat, in duabus Chronici editionibus, quae ipsi ad manus erant, continuationem Ptolemaei Lucensis nomine non exstare, neque in alio scriptore eam notitiam a se repertam.

7. Equidem nonnulla exemplaria Chronici Martini Poloni edita, quaedam etiam Mss. ego evolvi, quibus continuatio post Bonifacii VIII tempora, 183 sine auctoris tamen nomine, annexa erat. Id autem, quod [Col. 0150B] de Isidoro inter alios Ecclesiae doctores condecorando Mariana refert, nusquam inveni. Sed Marianae ita asserenti libens credam, cum multa ac varia esse possint Chronici Martini Poloni additamenta. Raynaldus ad annum 1295, num. 55, profert diploma quo Bonifacius VIII, anno 1295, statuit, festa apostolorum, evangelistarum, et quatuor Ecclesiae doctorum Gregorii Magni, Augustini, Ambrosii et Hieronymi, officio duplici per universas orbis Ecclesias celebrari debere; quod anno 1297 magna ex parte in librum sextum Decretalium (cap. Gloriosus de reliquiis et venerat. sanctorum) ab eodem Romano pontifice insertum fuit.

8. Pseudo-Luitprandus Advers. 169, pag. 860, editionis Matritensis Thomae Tamayi rem ipsam, [Col. 0150C] quam Mariana ex Chronico Martini Poloni protulit, enarrat. Sed quam imprudens stupidusque fuit supposititii ejus operis architectus (ut apposite notat Nic. Antonius), qui Luitprando scriptori saeculi X mentionem eorum affinxit, quae Bonifacio VIII, saeculo XIII exeunte pontifice Romano creato, gesta esse dicuntur? Laurentius Ramirez de Prado in editione Plantiniana ejusdem operis Adversarium illud 169 omisit, fortasse quod anachronismum advertisset. Prudentius tamen fecisset, si totum opus tenebris potius damnasset quam nova editione illustrare tentasset.



CAPUT XXX. Isidori doctrina de praedestinatione contra Hincmarum Remensem, de SS. Eucharistiae et Confirmationis sacramentis contra Binghamum et alios defensa.
[Col. 0150D]

1. Cum in controversiis fere omnibus theologicis Isidorus versatus fuerit, ejus tamen doctrina magnis ubique plausibus excepta est: ac vix quidquam invenietur quod in reprehensionem quamvis rigidorum theologorum debeat incurrere. Expendamus igitur hoc loco an Isidorus Praedestinatianis unquam faverit, quod Hincmarus Remensis innuere videtur. Ita enim ait cap. 9 de Praedestinatione: Adducunt etiam in testimonium Isidorum Hispalensem episcopum, virum doctum, et legentibus in multis proficuum, qui in libro Sententiarum geminam dicit esse praedestinationem, sive electorum 184 ad requiem, sive reproborum [Col. 0151A] ad mortem. Qui hanc sententiam in secundo libro, cap. 6, quasi ex verbis S. Gregorii de libro Moralium XXIV vel XXV, sive de S. Augustini dictis, ut videtur legentibus, vel undecunque sumpserit, compilavit: sed non ita sicut in lectione ejusdem libri quilibet evidentissime potest cognoscere, secundum beati Gregorii sensum excerpsit. Unde potest opinari, ut iste Isidorus, in aliis doctus, in hac sententia de reliquiis Gallorum in Hispaniis per successiones remanserit.

2. Addit Hincmarus Augustinum libros de Praedestinatione et de Bono perseverantiae contra Gallos, male de praedestinatione sentientes, scripsisse: et concludit Gregorium alio sensu modos supernorum judiciorum in electis et reprobis demonstrasse, quam Isidorus in praedicta sententia colligat. Verba quae [Col. 0151B] ex Isidoro allegat haec sunt: Gemina est praedestinatio, sive electorum ad requiem, sive reproborum ad mortem. Utraque divino agitur judicio, ut semper electos superna et interiora sequi faciat, semperque reprobos, ut infimis et exterioribus delectentur, deserendo permittat. Sicut ignorat homo terminum lucis et tenebrarum, vel utriusque rei quis finis sit, ita, etc. Verum apud Hincmarum legitur aguntur pro agitur, et mox reprobos; ut infima et exteriora delectentur, deserendo permittat. Sic ut ignoret homo terminum lucis et tenebrarum, vel utriusque rei quis finis sit. Quae tamen sententiae varietatem in re de qua agitur non inducunt. Lectio quidem illa ut infima et exteriora delectentur, communissima est in nostris mss. Codicibus: alii inde suspicantur, ut infima et exteriora sectentur. [Col. 0151C] Locus autem Gregorii indicatur a Loaisa ex libro XXXIII Moral., cap. 20, al. 21 et 25, ubi ita Gregorius: Nemo ergo Deum meritis praevenit, ut tenere eum quasi debitorem possit: sed miro modo aequus omnibus conditor et quosdam praeelegit, et quosdam in suis pravis moribus juste derelinquit. Non alia invenio quae geminae praedestinationi Isidori ex Gregorio Magno aptari possint. Quae sequuntur apud Isidorum de occultis Dei judiciis, clarius petita sunt ex eodem Gregorio lib. XXIX, c. 33, al. 32, al. 18. Sane hic locus a Prudentio Tricassino indicatur, ut nunc dicam. Censeo tamen Isidorum, in gemina praedestinatione distinguenda, Augustini potius et hujus discipulorum Fulgentii et Prosperi sententiam prae oculis habuisse: quorum verba distinctius postea afferam, cum Isidori [Col. 0151D] 185 mentem explicabo, sensumque ejus verborum ab omni erroris suspicione alienum ostendam.

3. Causam pro Isidoro egerunt Ratramnus monachus Corbeiensis, lib. II de Praedestinatione ad Carolum Calvum, et Prudentius Tricassinus, sive Trecensis, de Praedestin. adversus Joannem Scotum Erigenam cap. 2. Ratramnus, sive Bertramus, sic defensionem orditur: Hinc sanctus Isidorus Hispalensis episcopus, vitae meritis et sapientiae lumine praeclarus, catholicorum sequens doctrinam magistrorum in libro secundo sententiarum geminam fore praedestinationem tam sensuum quam verborum attestatione docet. Prudentius noster Galindo loc. cit. Isidorum plane cum [Col. 0152A] Gregorio Magno consentire arguit, quia quod Isidorus ait, gemina praedestinatio, Gregorius, cit. l. 29, numero plurali dicit praedestinationes. Verba Gregorii haec praemittit: Ordinem coeli nosse est supernarum dispositionum occultas praedestinationes videre.

4. Ut autem clarius Isidori sententia et ratio intelligatur, explicandus est Gallorum error, quem in eo Hincmarus deprehendere sibi videbatur. Adrumetini monachi epistolam S. Augustini 105, ad Xystum, cum legissent, eorum multi S. doctoris verba in alienum ab ejus mente sensum acceperunt: ex quo ea dissensio inter monachos exorta est, quam Augustinus explicat in epistola ad Valentinum: Venerunt ad nos duo juvenes, Cresconius et [Col. 0152B] Felix, de vestra congregatione se esse dicentes, qui nobis retulerunt monasterium vestrum nonnulla dissensione turbatum, eo quod quidam in vobis sic gratiam praedicent, ut negent hominis esse liberum arbitrium, et, quod gravius est, dicant quod in die judicii non sit vel redditurus Deus unicuique secundum opera ejus. Etiam hoc tamen indicaverunt, quod plures vestrum non ita sentiant, sed liberum arbitrium adjuvari fateantur per Dei gratiam, ut recta sapiamus atque faciamus.

5. Hanc epistolam ad Valentinum coenobii Adrumetini praefectum, simulque librum de Gratia et libero Arbitrio Augustinus misit, quo gratiae et liberi arbitrii concordiam monachis exponebat. Eo libro perlecto, Adrumetinus quidam monachus collegit, ac sustinere voluit neminem esse corripiendum, [Col. 0152C] sed tantum pro eo qui malus est orandum, quandoquidem omnia opera bona, ut Augustinus in eo opere saepius docet, sunt dona Dei. Hunc errorem refutavit Augustinus edito libro de Correptione et Gratia, quo 186 ostendit correptionem utilem et necessariam esse, quamvis omnia bona opera sint dona Dei. In Adrumetino igitur monasterio, quod in Africa situm est, ex libris S. Augustini male intellectis Praedestinatianorum haeresim pullulasse Sirmondus aliique affirmant. Natalis Alexander, in dissertat. 5 de haeresi Praedestinatiana ad saeculum V, cum aliis tenet in Adrumetino monasterio nullos fuisse Praedestinatianos: quia S. Augustinus librum de Gratia et libero Arbitrio scripsit propter eos qui, cum defenditur Dei gratia, putantes negari liberum [Col. 0152D] arbitrium, sic ipsi defendunt liberum arbitrium, ut negent Dei gratiam, asserentes eam secundum merita nostra dari, ut ait idem Augustinus lib. II Retractat., cap. 66.

6. Ad Augustini verba supra relata, Et quod quidam in vobis sic gratiam praedicent, ut negent hominis esse liberum arbitrium, respondet Natalis Alexander Cresconium et Felicem, prae simplicitate et imperitia, statum contentionis quae Adrumetum turbabat exponere congrue non potuisse; idque suspicatum fuisse S. Augustinum, qui cap. 1 de Gratia et libero Arbitrio disjunctim et sub dubio loquitur: Sed quoniam sunt quidam qui sic gratiam Dei defendunt, ut negent hominis liberum arbitrium, aut quando gratia defenditur, [Col. 0153A] negari existiment liberum arbitrium, hinc aliquid . . . scribere curavi. Sed quam absurdum est credere Cresconium et Felicem Adrumetinos monachos, qui Valentini abbatis sumptu et cum ejus litteris Augustinum adierunt, ut de dissensione in eorum monasterio orta ejus sententiam exquirerent, statum quaestionis non potuisse congrue exponere, et aperte dixisse esse quosdam monachos qui ita Dei gratiam praedicarent, ut liberum esse hominis arbitrium negarent, cum eorum nullus ita errasset? Fingamus tamen tam stupidos eos monachos fuisse, atque eorum abbatem Valentinum, qui alios potius ad Augustinum non miserit. Augustinus certe eorum narrationi fidem praestare debuit, atque adeo contra eos, qui liberum hominis esse arbitrium negarent, [Col. 0153B] scribere. At suspicatus est, inquis, eorum narrationem non esse veram. Cur id suspicatus fuerit? Constat, repones, ita suspicatum fuisse, quoniam disjunctim et sub dubio loquitur. Primum in epistola ad Valentinum non disjunctim, nec sub dubio loquitur: Nobis retulerunt monasterium vestrum nonnulla dissensione turbatum esse, eo quod quidam in vobis SIC GRATIAM PRAEDICENT, 187 UT NEGENT HOMINIS ESSE LIBERUM ARBITRIUM, et, quod gravius est, dicant quod in die judicii non sit vel redditurus Deus unicuique secundum opera ejus.

7. Quod ergo cap. 1 libri de Gratia et libero Arbitrio disjunctim Augustinus loquitur, non arguit eum dubitasse an falsa esset Cresconii et Felicis narratio; sed voluisse eadem opera confutare tum [Col. 0153C] eos qui ita gratiam Dei praedicant ut negent liberum hominis esse arbitrium, tum eos qui putant liberum arbitrium negari, cum gratia Dei defenditur, ut ab Augustino defendebatur, sive ipsi hanc defendendi rationem probent, sive secus. Deinde, etiamsi admittere velimus Augustinum dubitasse an monachi Adrumetini negarent liberum arbitrium, an solum putarent liberum arbitrium negari cum gratia Dei defenditur, omnino tamen fatendum est Augustinum, ut dubitationis suae utramque partem comprehenderet, librum de Gratia et libero Arbitrio scripsisse tum contra eos qui ita Dei gratiam praedicarent ut negarent liberum hominis esse arbitrium, tum contra eos qui putarent liberum hominis arbitrium negari cum gratia Dei defenditur. Ecquodnam igitur argumentum [Col. 0153D] profers, ut in monasterio Adrumetino Praedestinatianos fuisse constanter neges? Cresconius et Felix, monachi Adrumetini, Praedestinatianos in suo monasterio fuisse ingenue fatentur. Ex Augustino solum colligere laboras, eum dubitasse an illi duo monachi statum quaestionis explicare sciverint.

8. Itaque in Augustini scriptis Pelagiani ac Semipelagiani doctrinam de gratia ideo reprehendebant, quia eam cum libero arbitrio, quod ipsi propugnabant, cohaerere posse negabant. Alii contra ita doctrinam ejusdem Augustini de gratia interpretabantur et retinebant, ut simul liberum arbitrium negarent: nam cum catholicam crederent Augustini [Col. 0154A] sententiam, ut re vera catholica est, errabant tamen putantes, ea admissa, libertatem arbitrii corruere, quod contra ipsius Augustini mentem tuebantur: qui Praedestinatiani a Gennadio, Hincmaro et aliis dicti sunt. Alii denique concordiam gratiae et liberi arbitrii ex Augustini libris et doctrina defendebant. Praedestinatianorum haeresim paulo post in Gallia exortam fuisse testis est Hincmarus in epist. ad Nicolaum papam: Ex veteri haeresi Praedestinatiana, quae primum in Africa, et postea in Gallia per idem tempus quando et Nestoriana haeresis est exorta, et 188 temporibus Coelestini papae, ipsius auctoritate et instinctu est revincta. Contendit Natalis Alexander Praedestinatianorum haeresim in Galliis tempore Coelestini I Romani pontificis non emersisse. Sed [Col. 0154B] non aliter sese a difficultatibus objectis extricat, nisi ut fidem tunc Hincmaro, tunc auctori Praedestinati, a Sirmondo vulgati, neget. Concedit tamen non fuisse imaginariam Praedestinatianorum haeresim, quamvis plurimos non habuerit sectatores, et Lucidum presbyterum Praedestinatianorum erroribus adhaesisse, qui in concilio Araletensi III, et Lugdunensi saeculo V, damnati sunt. Concludit gyrovagum, turbulentum, et novatorem monachum Gothescalcum saeculo IX haeresim Praedestinatianorum suscitasse.

9. Omissis igitur cavillis Jansenistarum, qui contendunt veros S. Augustini discipulos ab Hincmaro et aliis vocatos fuisse Praedestinatianos, sustinendum est et saeculo V in Gallia aliquos, quamvis fortasse non multos, haeresim Praedestinatianam docuisse, [Col. 0154C] et saeculo IX Gothescalcum eamdem renovasse. Hoc autem erat primum Praedestinatianorum dogma, ut refert Hincmarus in epist. ad Nicolaum papam: Quod sicut Deus quosdam ad vitam aeternam, ita quosdam praedestinavit ad mortem. Cum ergo Hincmaro, Praedestinatianos redarguenti, objiceretur Isidori sententia: Gemina est praedestinatio, sive electorum ad requiem, sive reproborum ad mortem, non aliam interpretationem adhibere curavit, nisi quod fortasse Isidorus in hac sententia de reliquiis Gallorum in Hispaniis remanserat.

10. Sed cum nulla aliunde vestigia appareant haeresis Praedestinatianae in Hispaniis, per successiones Gallorum aut alio modo invectae, oportuit potius diligentius in Isidori mentem introspicere, ejusque [Col. 0154D] hoc in loco sententiam cum aliis ejusdem componere, ut verus sensus erueretur. Notum est, quod a Semipelagianis S. Augustino quaedam similis sententia veluti in ejus scriptis defensa objiciebatur. Apud S. Prosperum inter objectiones Gallorum capitulum primum est: Quod ex praedestinatione Dei, velut fatali necessitate, homines ad peccata compulsi cogantur in mortem. Capitulum nonum Gallorum est: Quod per potentiam Deus homines ad peccata compellat. S. Fulgentius in epist. ad Monimum cap. 30 eamdem objectionem, a Massiliensibus contra Augustinum propositam, repraesentat, simulque Augustini mentem explicat: Non autem ignoras, etiam praeterito tempore illi luculentissimo S. Augustini [Col. 0155A] operi de Praedestinatione 189 sanctorum, a quibusdam Gallis objectum, quod beatus Augustinus in assertione praedestinationis divinae peccatores non ad solum praedestinatos diceret judicium, sed etiam ad peccatum, cujus dicta, quia ipse celeri praeventus est obitu, Prosper, vir eruditus et sanctus, recta defendit fide et copioso sermone.

11. Lucidus Praedestinatianus damnatus fuit, quia reproborum praedestinationem ad mortem ita defendebat, ut crederet reprobos a Deo praedestinari, et propelli ad peccatum. Natalis Alexander dissert. de haeresi Praedestinatiana, saeculo V, propos. 4, sic refert: Sexta demum propositio, qua dicuntur ALII DEPUTATI AD MORTEM, ALII AD VITAM PRAEDESTINATI, eo intellecta sensu, ut alii ad aeternam damnationem [Col. 0155B] propter mala merita praedestinati sint, alii ad vitam ita praedestinati, ut in eorum electione misericordia Dei bona merita praecedat, catholica est, a concilio Valentino secundum S. Augustini et S. Fulgentii doctrinam asserta, et ab Ecclesia Lugdunensi defensa. Eo vero accepta sensu, quod Deus reprobos ad peccatum propellat, vel quod generali Creatoris intentione et bonitate conditi non sint omnes ut vitam aeternam consequerentur, sed conditi sint aliqui ut damnarentur, haeretica est. Lucidus porro presbyter propositiones illas pravo sensu, quem in singulis indicavimus, propugnabat.

12. Duplici autem sensu accipi potest praedestinatio: Deus enim aliquo vero sensu dicitur praedestinare ea omnia quae ipse facturus est, quamvis in [Col. 0155C] sensu magis proprio et usitato praedestinatio Dei solum dicatur cum Deus ex sua benevolentia aliquem ordinat ad aliquem finem ipsi commodum. Hoc sensu magis proprio Deus non praedestinat hominem reprobum ad poenam aeternam: potest autem dici eum praedestinare ad poenam aeternam sensu minus proprio; quia, provocatus ex praescientia culpae, decernit eum poena aeterna punire. Quae uberius explicare juverit verbis Suarii tom. I tract. 2, lib. I, cap. 5, ubi locum etiam Isidori nostri indicat: Secundo dicendum est licet in aliquo vero sensu dici possit Deus praedestinare aliquos homines ad malum poenae, non tamen in sensu propriissimo et rigoroso, in quo nunc loquimur. Prior pars ponitur propter Augustinum, qui interdum absolute dicit aliquos [Col. 0155D] esse a Deo praedestinatos ad gehennam, ut patet in Enchiridio, cap. 100, et lib. XV de Civit., cap. 1, et lib. XXI, cap. 24. Et ita intelligendus est, 190 si alicubi dixerit absolute aliquos esse praedestinatos ad interitum, ut libro de Perfect. justor., sicut illum exposuit Fulgentius dicto lib. I ad Monimum. Et eodem modo loquitur Isidorus lib. II de summo Bono, cap. 6, et indicat concilium Valentinum sub Lothario, cap. 3. Sed in hoc genere locutionis advertendum est illam particulam prae dicere antecessionem aeternitatis ad tempus, non voluntatis divinae ad praescientiam ejus. Sic enim verum est quod concilium Arausicanum et Tridentinum definierunt, Deum potestate sua neminem ad malum praedestinasse. Quod ego intelligo etiam de malo poenae, et aeternae miseriae, ut in secunda parte hujus [Col. 0156A] materiae latius ostendam. Expendo tamen verbum illud, POTESTATE SUA, quo significatur Deum ex sola potentia et voluntate neminem ad malum aeternae miseriae ordinasse. Id vero non excludit quin ex justitia aliquos in aeternum punire decreverit. Hoc autem decretum supponit praescientiam culpae, propter quam homo dignus est tali poena. Ideoque tale decretum non potest dici praedestinatio in ordine ad praescientiam, sed ratione aeternitatis comparatae ad talem effectum, et ita loquuntur dicti Patres: nam expresse declarant praedestinationem illam supponere dictam praescientiam. Ex his ergo patet prior pars assertionis. Nam dicta locutio in priori sensu vera est. Et ratio illius est, quia Deus vere dicitur praedestinare illa quae absoluta et efficaci voluntate sua aeternitate [Col. 0156B] ordinavit, et facere decrevit, saltem eo sensu quo particula PRAE dicit antecessionem aeternitatis ad tempus. Sed Deus absoluta voluntate decrevit punire quos peccaturos et usque ad finem in peccatis permansuros esse praescivit; ergo eos, ut impios, recte dicitur ad poenam praedestinasse. Posterior item assertionis pars ex eadem doctrina declaratur, quia Deus dicitur propriissime praedestinare hominem, quando ex se et ex sua benevolentia, et affectu, et non tantum provocatus ex praescientia alicujus operis ipsius hominis, illum ordinat efficaciter ad aliquem finem vel terminum homini convenientem et commodum, etc.

13. Alia plura in eamdem sententiam Suarius. Quod autem Isidorus nullo modo intellexerit, a Deo reprobos praedestinari ad malum culpae, sive ad mortem [Col. 0156C] animae, patet ex capite superiori 5 ejusdem libri, ubi de obduratione et caecitate hominum sic ratiocinatur: Obdurare dicitur Deus hominem, non ejus faciendo duritiam, sed non auferendo eam, quam sibi ipse nutrivit. Non aliter 191 et obcaecare dicitur quosdam Deus, non ut in eis eamdem ipse caecitatem faciat, sed quod pro eorum inutilibus meritis caecitatem eorum ab eis ipse non auferat. De libero autem hominis arbitrio, et reprobatione malorum, sive praedestinatione reproborum ad poenam ob peccata, clarius ipse Isidorus lib. II Different., num. 32: Dei est ergo bonum quod agimus propter gratiam praevenientem et subsequentem. Nostrum vero est propter obsequentem liberi arbitrii voluntatem . . . . Proinde ergo in eo quod gratia praevenimur, Dei est; in eo vero [Col. 0156D] quod bene operando praevenientem gratiam sequimur, nostrum est. Nemo autem Deum meritis antecedit, ut tenere eum quasi debitorem possit. Sed miro modo aequus omnibus conditor alios praedestinando praeeligit, alios in suis moribus pravis justo judicio derelinquit . . . . Quidam enim gratissimae misericordiae ejus praevenientis dono salvantur, effecti vasa misericordiae: quidam vero reprobi habiti ad poenam praedestinati damnantur, effecti vasa irae. Non desunt theologi qui praedestinationem post praevisa merita tueantur, neque repugnare Augustinum contendant; nonnulli etiam hac in parte deserere Augustinum non verentur: quo fortasse spectat opus in Codice Vaticano Ottoboniano 392, sic inscriptum: Dialogus Christianus de Praedestinatione contra S. Augustinum. In fine [Col. 0157A] Codicis elenchus auctoritatum pro stabilienda sententia, italice incipit: Felice e beato. Sed praedestinatio ante praevisa merita, ut Augustino congruentior est, ita etiam inter theologos communior, et ad exposita Isidori verba accommodatior.

14. Ex his aliisque hujusmodi Hincmarus colligere potuit, non ex reliquiis Gallorum Praedestinatianorum, sed ex Augustini Gregoriique Magni libris Isidorum praedestinationem reproborum ad poenam docuisse, accepto praedestinationis vocabulo in sensu quodam vero, non tamen in sensu magis proprio et usitato. Sententiam et verba ipsa Isidori approbat Honorius Augustodunensis de libero Arbitr. tom. II Thes. Anecd. Pezii, ubi plures Patrum sententias colligit, praesertim Isidori. Prima sententia: Arbitrium [Col. 0157B] est voluntas liberae potestatis, etc., ex lib. II Differ., n. 32, al. 27. Secunda sententia: Sciant liberi arbitrii defensores, etc.; ex lib. II Sentent., c. 5. Tertia sententia: Gemina est praedestinatio, etc., usque ad verba perpendere ordinem ex loco qui ab Hincmaro notatur. Quarta sententia: 192 Deus praedestinavit quosdam, etc. Sed de tota hac controversia, uti de aliis ad gratiam spectantibus, copiose et erudite aget amicus meus Franciscus Xaverius Perotes, qui universam de controversiis omnibus ad divinam providentiam quoquo modo spectantibus historiam, multis voluminibus comprehensam, exquisita doctrina refertam, et improbo labore concinnatam, jamdudum editioni paratam habet; quod ut exsequi possit, optandum maxime est ut munificus aliquis ac tanto molimini par Maecenas inveniatur.

[Col. 0157C] 15. Aliam nobis controversiam excitant heterodoxi, qui veram corporis Domini nostri Jesu Christi praesentiam, aut transsubstantiationem in eucharistia negant, et Isidorum in eamdem sententiam pertrahere conantur. Josephus Binghamus, Origin. eccles. lib. XV, cap. 5, allegat pro sua haeresi Isidori locum ex lib. I, cap. 18, de Ecclesiast. Offic.: Panis enim, quem frangimus, corpus Christi est, qui dixit: Ego sum panis vivus qui de coelo descendi. Vinum autem sanguis ejus est, et hoc est quod scriptum est: Ego sum vitis vera. Sed panis, quia corpus confirmat, ideo corpus Christi nuncupatur; vinum autem, quia sanguinem operatur in carne, ideo ad sanguinem Christi refertur. Haec autem dum sunt visibilia, sanctificata tamen per Spiritum sanctum in sacramentum divini corporis transeunt.

[Col. 0157D] 16. Alium locum profert Binghamus ex libro VI Etymol., cap. 19, in haec verba: Panis et vinum ideo corpori et sanguini Domini comparantur, quia sicut visibilis hujus panis vinique substantia exteriorem nutrit et inebriat hominem, ita verbum Dei, qui est panis vivus, participatione sui fidelium recreat mentes. Advertit haec verba citari a Bertramo de Corpore et Sanguine Domini apud Flaccum in Catal. test. verit., lib. X, sed nunc ex quadam fraude loco suo proprio non reperiri.

17. Quaerendum modo est an genuina sint censenda Isidori verba secundo loco allegata, quae fraude aliqua proprio loco mota dicuntur. Bertramus, [Col. 0158A] sive Ratramnus, quo secundo nomine notior est, saeculo IX floruit. Cum autem verba de Eucharistia ex Isidoro ab ipso adducta non solum nunc in editis non compareant, sed omnino a mss. Codicibus, etiam Bertramo antiquioribus, absint, cur Binghamus fidenter asserit, ex fraude quadam ea verba proprio suo loco non reperiri? Equidem plurima Etymologiarum exemplaria mss. diligenter contuli, si ea verba loco citato possem invenire: 193 eorum exemplarium quaedam saeculum IX et Bertrami aetatem antecedunt. Nusquam tamen reperire mihi licuit ea quae Isidoro a Ratramno tribuuntur. Omnia exemplaria, etiam vetustissimum Reginae Suecorum, num. 1953, cum editis consentiunt lib. VI, cap. 19, ubi ita de sacramento Eucharistiae disseritur: [Col. 0158B] Sacrificium dictum, quasi sacrum factum; quia prece mystica consecratur in memoriam pro nobis dominicae passionis: unde, hoc eo jubente, corpus Christi et sanguinem dicimus, quod dum sit ex fructibus terrae, sanctificatur et fit sacramentum, operante invisibiliter spiritu Dei, cujus panis et calicis sacramentum Graeci eucharistiam dicunt, quod Latine bona gratia interpretatur. Et quid melius corpore et sanguine Christi? Ratramnus post haec Isidori verba, ex libris Etymologiarum laudata, continenter ait: Panis vero et vinum, etc., ut supra ex Binghamo retuli. Nota marginis haec est: Verba, Panis, etc., non reperiuntur apud Isidorum loc. cit. VI Etymol., cap. 19; sed lib. I de Offic., cap. 18, haec habentur: Panis, quia corpus confirmat, etc. Pergit Ratramnus: Et iste doctor catholicus, [Col. 0158C] etc., dum dicit panem et vinum ideo corpori et sanguini Domini comparari, etc.

18. Cur igitur non concludemus aut Ratramnum in aliquod Isidori exemplar interpolatum incidisse, aut in Ratramni opus attributa Isidoro verba cum subsequenti ratione ab aliquo falsario fuisse intrusa? Neque tale certe est Ratramni opus, cui fidere debeamus. Prohibitum nempe est in Indice Tridentino Romano, et Hispanico cardinalis Quirogae. Natalis Alexander in dissert. 13 ad saeculum IX, etsi contendit Ratramnum in fide realis praesentiae corporis et sanguinis Christi in Eucharistia et transsubstantiationis convenire, tamen concedit ejus librum, ob duriores quasdam et obscuriores sententias, quas expositione aliqua molliri opus erat, in indice jussu Clementis [Col. 0158D] VIII pontificis maximi edito, inter libros non sanam aut suspectam doctrinam continentes, rejectum fuisse. Theophilus Raynaudus tom. XI, partit. I, erotem. 10, de bon. et mal. Libr., pag. 276, plures numerat scriptores qui Ratramno librum de Eucharistia ab Oecolampadio aut omnino aut magna ex parte suppositum fuisse censuerunt. Sed librum a Ratramno scriptum negari nequit; interpolatum ab aliquo facilius credam, quamvis multi cum Natali Alexandro nihil in re ipsa catholico dogmati contrarium reperiri existiment. In editione Parisiensi 194 Ratramni Gallice et Latine anno 1686 est praefatio sic satis erudita, qua Ratramnus verus auctor operis asseritur. Adduntur notae quibus Ratramni verba catholico sensu exponuntur.

[Col. 0159A] 19. Quod si Ratramnus in illo suo opere nihil doctrinae catholicae de transsubstantiatione contrarium habet, multo minus Isidorus, quem pro se Ratramnus allegat, verae fidei contrarius censendus est. Re vera locus Isidori nomine a Ratramno allatus nihil aliud evincit, nisi ideo corpus Christi sub specie panis, et sanguinem Christi sub specie vini in sacramento Eucharistiae exhiberi, quia sicut panis hominem nutrit, et vinum inebriat, ita verbum Dei, vel Christus ipse, qui est panis verus, recreat mentes eorum a quibus participatur. Quis autem propterea neget conversionem panis in corpus, et vini in sanguinem Domini nostri Jesu Christi? Hanc conversionem, quam catholica Ecclesia apposite transsubstantiationem vocat, satis clare innuit Isidorus eodem cap. 19 [Col. 0159B] lib. VI, genuinis quae protulimus verbis: Unde hoc, eo jubente, corpus Christi et sanguinem dicimus, quod, dum sit ex fructibus terrae, sanctificatur, et fit sacramentum, operante invisibiliter spiritu Dei . . . Et quid melius corpore et sanguine Christi?

20. Priorem nunc locum, qui certe Isidori est, ex lib. I de ecclesiast. Offic. cap. 18 explicemus. In dubium minime verti potest, quin realem corporis Christi praesentiam eo capite astruat: Sacrificium autem, inquit, quod a Christianis Deo offertur, primum Christus Dominus noster et magister instituit, quando commendavit apostolis corpus et sanguinem suum, priusquam traderetur, etc. Sic enim placuit Spiritui sancto per apostolos, ut in honorem tanti sacramenti in os Christiani prius Dominicum corpus intraret, [Col. 0159C] quam caeteri cibi; et ideo per universum orbem mos iste servatur. Panis enim, quem frangimus, corpus Christi est, etc. Hinc aliquis colliget, ab Isidoro substantiam panis simul cum Christi corpore in Eucharistia agnosci, adeoque transsubstantiationem ab eo negari. Non ita certe. Postquam enim Isidorus explicuit, panem, quia corpus confirmat, ideo corpus Christi nuncupari, et vinum, quia sanguinem in carne operatur, ideo ad sanguinem Christi referri, illico conversionem panis in corpus, et vini in sanguinem Christi non obscuris verbis indicavit: Haec autem dum sunt visibilia, sanctificata tamen per Spiritum sanctum, in sacramentum divini corporis 195 TRANSEUNT. Intelligi enim hic transitus non potest sine transsubstantiatione.

[Col. 0159D] 21. Neque vero refert quod Isidorus dicat, Panis, quem frangimus, corpus Christi est. Loquitur enim cum Apostolo I ad Corinth., cap. X, vers. 16: Calix benedictionis, cui benedicimus, nonne communicatio sanguinis Christi est? Et panis, quem frangimus, nonne participatio corporis Domini est? Hanc sententiam ut Isidorus explicet, dixit, panem, quem frangimus, esse corpus Christi; quod nullo vero sensu intelligi potest, nisi panis in corpus Christi conversus fuerit. Gregorius de Valentia libro II de Eucharistia, cap. 6, haereticis respondet qui transsubstantiationem negant, quoniam Apostolus vocat Eucharistiam panem etiam post benedictionem. Observat Apostolum declarare panem esse ipsum corpus Christi, cum dicit: Panis, [Col. 0160A] quem frangimus, nonne communicatio corporis Christi est? Quasi dicat, distributionem et communicationem hujus panis non alterius rei (secundum substantiam quidem) communicationem esse, quam ipsiusmet corporis Christi. Quo referendae sunt plurimae sententiae Patrum, quibus illi affirmant, ut ait, eum panem Eucharistiae revera esse ipsum corpus Christi. Triplici autem ratione Eucharistia vocatur panis: prima, quia reficit, ut panis; altera, quia panis videtur; tertia, quia ex pane confecta est. Postularet hic locus, ut opinionem quorumdam recentium theologorum in Germania propugnatam refellerem: qui fatentur quidem in Eucharistia et adesse corpus et sanguinem Christi, et abesse substantiam panis et vini: sed necessarium esse negant conversionis verbum [Col. 0160B] astruere. Verum hoc argumentum occupavit exhausitque vir et doctrina et dignitate eminentissimus, quem honoris causa nominatum volo, cardinalis Gerdil in opere anonymo: Animadversiones in notas quas nonnullis Pistoriensis synodi propositionibus damnatis in dogmatica constitutione SS. D. N. Pii VI, quae incipit, Auctorem Fidei, cl. Feller clarioris intelligentiae nomine adjiciendas censuit. Romae 1795, apud Lazarinos. Quamnam theologicam censuram mereatur illa opinio, dilucide Suarius jam exposuerat tom. XVIII, quaest. 75, disput. 50, art. 8, sect. 1, in fine: Secundo infero, si quis confiteatur praesentiam corporis Christi, et absentiam panis, neget tamen veram conversionem unius in aliud, in haeresim labi, quia Ecclesia catholica non solum 196 duo [Col. 0160C] priora, sed etiam hoc tertium definit ac docet; sicut in miraculo facto a Christo Joannis II non solum de fide est illis hydriis prius fuisse aquam impositam, et postea inventum illic fuisse vinum, sed etiam est de fide aquam conversam esse in vinum. Si quis tamen confidendo rem totam, vocem TRANSSUBSTANTIATIONIS abjiceret, ut ineptam et barbaram, in re ipsa non existimo esse haereticum, quia usus vocis per se non pertinet ad objectum fidei; esset tamen valde temerarius, scandalosus, ac pias aures offenderet, ac denique in externo foro habendus esset vehementer de haeresi suspectus.

22. Alium errorem ex eodem cap. 19 Etymologiarum Isidori lib. VI confirmare nititur Binghamus lib. XII Origin. ecclesiast., cap. 1. Colligit enim unum idemque sacramentum esse baptismum et [Col. 0160D] chrisma ex his Isidori verbis loc. cit.: Sunt autem sacramenta baptismus et chrisma, corpus et sanguis. Sicut ergo corpus et sanguis unum sacramentum constituunt, ita baptismus et chrisma. Haec est Binghami argumentatio, in conjunctione et post baptismus fundata: et ita quidem hunc locum exhibent non tantum editi, sed et plerique Codices mss. In Codice tamen 2 archivii Vaticani (nam duos Codices ex hoc archivio consului, quos postmodum describam) diverso modo legitur: Sunt autem sacramenta baptismum, corpus et sanguis Christi. Verbum Christi alia exemplaria Mss. et Edita addunt: editio regia Matritensis omittit. In codice Reginae Suecorum, num. 1850, sic: Sunt autem sacramenta baptismus, [Col. 0161A] chrisma, corpus et sanguis. Utrolibet ex his modo legere velimus, corruit Binghami argumentum.

23. Sed lectionem vulgatam retineamus, si placet. Quis ex sola illa conjunctione et recte colligi existimabit Isidorum sacramentum confirmationis a sacramento baptismatis non distinxisse? Eodem quidem modo unum Eucharistiae sacramentum exprimit, corpus et sanguis: addo etiam omitti conjunctionem post chrisma, quod indicare potest duo tantum sacramenta ibi recenseri, unum per haec verba baptismus et chrisma, alterum per haec corpus et sanguis. Sed cum agitur de re tam gravi stabilienda, leviora haec sunt indicia, quam ut ex his mens scriptoris aperte ostendi possit. Ex aliis autem verbis quae sequuntur contrarium potius demonstratur: cum enim [Col. 0161B] sacramentum Eucharistiae paulo ante simul per corpus 197 Christi et sanguinem explicuerit, postquam sacramentum in genere definivit, de baptismo seorsum agit: Baptismus Graece, Latine tinctio interpretatur, etc. Tum sacramentum chrismatis, ut a baptismate plane distinctum, exponit: Chrisma Graece, Latine unctio nominatur, ex cujus nomine et Christus dicitur, et homo post lavacrum sanctificatur. Nam sicut in baptismo peccatorum remissio datur, ita per unctionem sanctificatio Spiritus adhibetur. Atque ita in explicatione sacramenti chrismatis, sive confirmationis procedit, verbis fere ex Tertulliano cap. 7 de Baptismo petitis, quibus doctrina de sacramento confirmationis mirifice traditur.

24. Ita etiam in libro II de Officiis ecclesiast. idem [Col. 0161C] Isidorus cap. 25 agit de baptismatis sacramento, deinde cap. 26 de chrismate, ac denique cap. 27 de confirmatione, vel manuum impositione: Sed quoniam, inquit, post baptismum per episcopos datur Spiritus sanctus cum manuum impositione, hoc in Actibus apostolorum apostolos fecisse meminimus, etc. Indicat hunc locum Gregorius de Valentia in libro de Numero sacramentorum novae legis, ubi catholicam doctrinam de septenario numero sacramentorum confirmat, et sententiam fere communem sectariorum refellit, qui docent sacramenta novae legis duo tantum esse, nempe baptismum et eucharistiam. Natalis Alexander dissert. 10 ad saeculum II, contra Dallaeum et alios haereticos, confirmationis sacramentum tuetur, et nominatim Isidori doctrinam exponit: nam ex Isidori [Col. 0161D] verbis cap. 26 lib. II de Officiis. Sed quoniam post baptismum per episcopos datur Spiritus sanctus cum manuum impositione, etc., Dallaeus colligebat, chrismatis unctionem, quae manus impositionem praecesserat, ad baptismum pertinere. Sed inepte Dallaeus ita cavillatur: nam Isidorus aperte tradit tam chrismatis unctionem, quam manuum impositionem, baptismo posteriorem esse: datur igitur post baptismum primo chrisma, tum per episcopos manuum impositio.

25. Ea quae in libro de Ordine creaturarum Isidori nomine edito traduntur de igne purgatorio et statu animarum post obitum, Nic. Antonio non omnino probata sunt. Hac tamen de re satis cap. 23 disputatum fuit. Quaedam alia Isidori dicta a nonnullis notata [Col. 0162A] sunt de trium capitulorum, ut vocant, defensoribus: quae Grialius in praefatione ad Isidori Opera breviter exponit: qui 198 etiam malitiose et impie adjecta credit quae de praefinitione extremae diei in quibusdam exemplaribus expositionis in Genesin cap. 6 reperiuntur, in aliis desunt. De his sermo suis in locis habebitur.



CAPUT XXXI. Isidorus a Romanis pontificibus et in multis conciliis laudatus.

1. Adriani I, qui saeculo VIII vixit, egregia in Isidori laudem verba cap. 29 deprompsi. Saeculo IX floruit Leo IV pontifex Romanus, qui in synodo Romana anni 853 plures canones de disciplina ecclesiastica promulgavit, et ob heroicas virtutes inter sanctos [Col. 0162B] relatus est. Quo elogio is Isidorum ornaverit, cit. cap. 29 dixi. Gregorius IX negotium S. Raymundo de Pennafortio dedit, ut Romanorum pontificum responsa, et conciliorum generalium quae postremis temporibus habita fuerunt decreta in unum corpus redigeret: atque adeo suo ipse pontifex nomine quinque Decretalium libros in vulgus edidit anno 1230 circiter, suaque auctoritate confirmavit. In his Decretalium libris saepe sententiae ex Isidoro petuntur, ut lib. IV, tit. 2, cap. 3, Isidorus (anno 630, in Baetica): Puberes a pube sunt vocati, etc. Alia similia loca indicat Bignaeus in praefatione ad Isidori Opera, mox exscribenda.

2. In duobus conciliis Toletanis, altero VIII, altero XV, quae saeculo VII celebrata sunt, magnis laudibus [Col. 0162C] praedicatus fuit Isidorus, ut jam cap. 29 expositum est. Inter haec duo concilia collocandum esset aliud Toletanum, quo divisio provinciarum Hispaniae tempore Wambae regis, Quiriaco sive Quirico episcopo Toletano praeside, peracta dicitur, nisi eam divisionem commentitiam esse constaret. Quiricus praefuit vero concilio Toletano XI, anno 675. Supposititia divisio exstat apud Labbeum tom. V Concil., col. 878, ex Mss. ecclesiae Toletanae et Ovetensis, ubi prope finem sic legimus: Statutum est praeterea in dicto concilio, ut omnes clerici viverent secundum regulam sanctissimi Patris Isidori, prout continetur in libro ejusdem de Honestate clericorum. Innuitur liber secundus de Officiis ecclesiasticis. Certe Isidori doctrinam secutae sunt plures 199 synodi Gallicanae [Col. 0162D] et Germanicae. Bignaeus loc. cit. in testimonium profert synodum Francofordiensem ad Moenum, Aquisgranensem utramque, Moguntinam, Triburiensem et Parisiensem: quae Isidori auctoritate et verbis catholicam doctrinam confirmarunt, et sapientissimos canones constituerunt. Nonnihil de singulis dicemus.

3. Synodus Francofordiensis, in qua haeresis Feliciana, sive Adoptianorum, ab episcopis universi regni Francorum Italiae, Galliae et Germaniae, praesente Carolo Magno rege, atque Adriani papae legatis Theophylacto et Stephano episcopis, damnata est anno 794, in epistola synodica ad praesules Hispaniae sic Isidori meminit: Isidorus quoque in libro Etymologiarum: Sic autem, inquit, Dei Filio juncta est humana [Col. 0163A] natura, ut ex duabus substantiis fieret una persona. Exstant haec verba lib. VII, cap. 2, prope finem.

4. Anno 816 concilium Aquisgranense celebratum fuit, quo forma institutionis Canonicorum ex sacris canonibus et sanctorum Patrum dictis, Ludovico Pio rege et imperatore instante, excerpta est. Liber I est de Institutione canonicorum, liber II de Institutione sanctimonialium. In libro I sunt capita 145, quorum plurima ex S. Isidori contexta sunt libris: scilicet, Caput 1, de tonsura clericorum, ex lib. II, cap. 4, de ecclesiast. Offic. Caput 2, de ostiariis, ex cap. 14, ibid. Caput 3, de lectoribus, ex cap. 11, ibid. Caput 4, de exorcistis, ex cap. 13 ibid. Caput 5, de acolythis, ex lib. 7 Etym., cap. 12. Caput 6, de subdiaconibus, ex lib. II Offic., cap. 10. Caput 7, de diaconibus, ex cap. 8 ibid. Caput 8, de presbyteribus, ex [Col. 0163B] cap. 7 ibid. Caput 9, de sacerdotibus, ex cap. 5 ibid.

5. Post alia ex aliis Patribus iterum caput 15, de indignis praepositis, ex Isidori lib. III Sentent., cap. 34. Caput 16, de indoctis praepositis, ex cap. 35 ibid. Caput 18, de praepositis ecclesiae, ex cap. 33 ibid. Caput 20, de doctrina et exemplis praepositorum, ex cap. 36 ibid. Caput 22, de humilitate praepositorum, ex cap. 42 ibid. Caput 29, de his qui bene docent et male vivunt, ex cap. 37 ibid. Caput 30, de exemplis pravorum sacerdotum, ex cap. 38 ibid. Caput 31, de praepositis carnalibus, ex cap. 39 ibid. Caput 33, de iracundis doctoribus, ex cap. 40 ibid. Caput 36, de disciplina sacerdotum in his qui delinquunt, ex cap. 46 ibid. Caput 99, de clericis, ex libro Officior. II, cap. 1. Caput 100, de regulis clericorum 200 ex cap. 2 ibid. [Col. 0163C] Caput 101, de generibus clericorum, ex cap. 3 ibid. Caput 104, de subditis ex lib. III Sentent., cap. 17.

6. Advertendum est, post cap. 113, quod est S. Augustini de Vita et moribus clericorum, addi hoc monitum: Explicit. Quia ergo constat sanctam Ecclesiam praedicatorum Patrum exempla sequi debere, quorum noscitur documentis post apostolica instituta ubertim coruscare, debent non solum praelati imitando, verum etiam subditi obsequendo, usquequaque studere, qualiter eorum exemplis et doctrinis parentes, ad felicitatis gaudia, quo illi praecesserunt, valeant pervenire, etc.

7. Sequuntur alia capita: et caput 126 est: Qua auctoritate horae canonicae celebrentur, quas scire ac religiose observare Canonicos oportet, excerptum ex Isidori lib. II Officior., cap. 19. Caput 127, de vespertinis, [Col. 0163D] ex cap. 20 ibid. Caput 128, de completis, ex cap. 21 ibid. Caput 129, de vigiliarum antiquitate ex cap. 22 ibid. Caput 130, de matutinis, ex cap. 23 ibid.

8. Longe igitur saepius Isidori auctoritas in hoc concilio laudatur, quam alterius cujuslibet e Patribus, Hieronymo, Augustino, Gregorio, Prospero, sive potius Juliano Pomerio, Leone papa, Gelasio papa, qui in eodem concilio producuntur. Ex hoc concilio Aquisgranensi desumpta sunt ea capita, quae in inventario bibliothecae Vaticanae codice 1351 Isidoro adjudicantur, De tonsura, ostiariis, etc. Neque aliud puto esse quod Nic. Antonius lib. V, n. 179, in bibliotheca Ambrosiana asservari ait Isidori opus De regulis [Col. 0164A] Canonicorum, quamvis ipse de libro II Offic. eccles. id intelligi suspicetur. Praecipuam vero operam in eo concilio navasse dicitur Amalarius Metensis diaconus, qui totum illud opus ex diversis doctorum sententiis concinnavit, concilii judicio et auctoritate comprobatum. Exstat praeterea Canonicorum regula, a Chrodogango Metensi episcopo disposita, ab anonymo quodam ex laudati concilii Aquisgranensis nonnullis capitulis, atque aliunde aucta et interpolata: in qua plura Isidori loca jam indicata repetuntur. Invenio etiam (quod obiter notatum volui) cap. 62 quosdam versus ex carm. 5 Eugenii Toletani part. I contra ebrietatem, tacito auctoris nomine, productos. Neque praetermittam, in inventario bibliothecae Vaticanae Codicem membranaceum concilii [Col. 0164B] Aquisgranensis sub Ludovico Primo imperatore recenseri: in quo, additur, est posita 201 regula Canonicorum fortior ac est illa quae in impressis habetur etiam inserta in hoc concilio.

9. Ab episcopis quatuor provinciarum Remensis, Senoniae, Turonicae et Rothomagensis VI, concilium Parisiense celebratum fuit anno 829. Cap. 19 libri I hujus concilii verba Isidori proferuntur ex cap. 28 lib. III Sentent., Quia, ut Isidorus in libro Sententiarum scribit, rectores a Deo solummodo, non a subditis, sunt judicandi, etc. Idem Isidorus laudatur lib. II, cap. 1, ex capp. 28 et 29 libri III Sentent., ubi de regum probitate et justitia disseritur. Rursus cap. 3 ejusdem libri, non indicato Isidori loco, ex lib. III Sent. cap. 21: Isidorus: Principes saeculi nonnunquam intra ecclesiam potestatis adeptae culmina [Col. 0164C] tenent, etc. Et cap. 3: Quod quando pravi judices populo Dei praeferuntur, ad delictum illius pertineat a quo constituuntur, dicta Isidori manifestant quibus ait: Ad delictum pertinet principum qui pravo judices contra voluntatem Dei populis fidelibus praeferunt, etc. Quae desumpta sunt ex eod. lib. III Sentent., cap. 52. Sic cap. 5, ex lib. III Sentent. cap. 28: Ut enim Isidorus exponit, irascente Deo, talem rectorem populi suscipiunt qualem pro peccato merentur. Initio libri II, cap. 1, quamvis non exprimatur Isidori nomen, tamen ejus doctrina profertur ex cap. 3 lib. IX Etymolog., ubi discrimen inter reges et tyrannos explicatur.

10. Eaedem Isidori sententiae celebrantur in concilio Aquisgranensi II anno 836, cap. 2, canon. 1, ubi [Col. 0164D] expresso Etymologiarum libro sic refertur: Antiqui autem, ut idem Isidorus libro Etymologiarum scribit, omnes reges tyrannos vocabant; sed postea pie, et juste, et misericorditer regentes regis nomen sunt adepti; impie vero, injuste crudeliterque principantibus non regis, sed tyrannicum aptum est nomen. Verba haec Isidori non sunt, sed sententia, ut dixi, lib. IX, cap. 3, Etymolog. reperitur. Libri Sententiarum sic in hoc concilio citantur: Ut quid rex dictus sit, Isidorus in libro Sententiarum scribit: Rex enim, inquit, a regendo vocatur.

11. Triburiense concilium pro reformanda disciplina ecclesiastica anno 895 coactum fuit, cui archiepiscopi Moguntinus, Coloniensis et Trevirensis, [Col. 0165A] pluresque alii episcopi interfuerunt. Canone 27 agitur de clericis qui ad saeculum regrediuntur, atque ita concluditur: Sanctus Isidorus tales hippocentauris dicit esse similes, qui nec equi, nec homines, atque quasi bruta animalia libertate ac 202 desiderio suo feruntur. Excerpta sententia est ex Isidoro, libro II, Officior. ecclesiast., cap. 3.

12. His quinque conciliis a Bignaeo indicatis alia addi possunt quae Isidori doctrinam commendarunt. Anno 874 habitum fuit concilium Duziacense II. In epistola hujus concilii synodica ad episcopos Aquitaniae sic Isidorus ex lib. IX. Etymol. cap. 6 citatur: Isidorus itaque de consanguinitate sic loquitur: Cujus series septem gradibus dirimitur hoc modo, etc.

13. Generale concilium Florentinum pro unione [Col. 0165B] Graecorum anno. 1439 habitum fuit. Parte secunda hujus concilii, collat. 21, Joannes de Monte Nigro, ord. Praedic., provincialis Lombardiae, processionem Spiritus sancti ex Patre et Filio Isidori verbis contra Graecos confirmavit. Etiam de tempore beati Gregorii Dialogi floruit Isidorus nomine in Hispania: unum ejus testimonium dicam. Fecit librum Etymologiarum divisum in XXII libros. In duodecimo libro, cap. 3 sic ait: Hoc autem interest inter nascentem Filium et procedentem Spiritum, quia Filius ab uno nascitur, et Spiritus ab utroque procedit; ideo dicitur: Si quis Spiritum Christi non habet, non est ejus . . . . . Et quia post istum doctorem tota patria Hispanorum cum rege Reccaredo, qui fuerat Arianus, cum praedecessoribus suis, confutata haeresi Arianorum, et ea anathematizata, [Col. 0165C] receperunt fidem, et fuit necesse plura in suo loco fieri, ut illa gens ex frequenti celebratione conciliorum imbueretur in fide, et haec concilia fuerunt magnae auctoritatis, in quibus aliqua de fide dicta sunt contra haereticos: et Ecclesia universa Graeca et Latina cum magna veneratione receperunt illa concilia, et ibi fuit facta regula fidei hoc modo: Regula fidei catholicae, quam episcopi Carthaginenses, etc.: Credimus in unum verum Deum, etc.

14. Quaedam hoc loco animadvertenda sunt. De numero librorum Etymologiarum non conveniunt inter se Codices mss., ut alibi exponam. Joannes Provincialis (ita enim in Actis concilii appellari solet) XXII libros agnovit, et libri XII caput 3 indicat cum Isidori allegata verba exstent lib. VII cap. 3. Apud [Col. 0165D] Isidorum paulo aliter id legitur: et procedentem Spiritum sanctum, quia Filius ex uno nascitur, et Spiritus sanctus ex utroque procedit: et ideo dicit Apostolus: Qui Spiritum Christi, etc. Quod autem post Isidorum Hispania, haeresin Arianam abjurasse dicitur, rationi temporum ac veritati 203 historicae id non congruit; ac legendum puto per istum doctiorem, non post ipsum doctorem, praesertim quia ipse Provincialis observat Isidorum tempore Gregorii Magni, qui a Dialogorum libris Dialogus vocari consuevit, floruisse.

15. Hac etiam de causa discrepantia lectionis in margine Labbeanae collectionis indicata, scilicet cum rege Torismundo pro cum rege Reccaredo, rejici [Col. 0166A] debet, non solum uti falsa, sed etiam uti iis quae praecedunt contraria. Torismundus enim, Theodorici filius, anno 447 vivebat; quod tempus ab Isidori et Gregorii Magni temporibus valde distat. Alioquin Provincialis historiam temporum satis clare perturbat: innuit enim, in conciliis Hispaniensibus celebratis post ejuratam haeresin Arianam in Symbolo additam fuisse processionem Spiritus sancti ex Patre et Filio; quod primum factum asserit tempore Leonis papae in Regula fidei catholicae, quam episcopi Tarraconenses, Carthaginenses, et Lusitani, et Baetici fecerunt, et cum praecepto papae Leonis urbis Romae ad Baleonium episcopum Gallaeciae miserunt.

16. Res ita se habet: anno 400 coactum fuit concilium Toletanum I, quo Regula fidei exhibita fuit, et [Col. 0166B] processio Spiritus sancti ex Patre Filioque conceptis verbis expressa. Haec eadem Regula fidei ex praecepto Leonis papae a concilio Hispanico, temporibus Theodorici et Torismundi anno 447 celebrato, ad Balconium (non Baleonium) episcopum Gallaeciae transmissa fuit. Quae omnia Reccaredi regis tempus sub quo Gothi, Ariana haeresi ejurata, fidem catholicam amplexi sunt, longe praecessisse, certum est. In indice Collectionis veteris canonum Hispaniae, quem Aguirrius, et Cennius ediderunt, lib. IV, tit. 4, diserte allegatur Regula fidei habita in concilio Toletano primo. In hac Regula jam ab initio lectam fuisse particulam Filioque ostendit Florezius tract. 6, dissert. 1, Hisp. sacr., contra nonnullos qui nulla idonea ratione hac in parte interpolatam fuisse arbitrantur.



204 CAPUT XXXII. Isidori auctoritas apud collectores sacrorum canonum. Gratiani canones ex Isidori operibus a Carolo Sebastiano Berardo indicati, et correcti.
[Col. 0166C]

1. Sanctus Leo IV pontifex Romanus censuit, ecclesiastica negotia, quae ex conciliorum aut pontificum Romanorum decretis liquido judicari non possunt, quia scilicet nihil certum antea eis de rebus definitum fuerat, ex dictis Hieronymi,. Augustini, Isidori, et similium Ecclesiae doctorum esse decidenda. Ejus verba cap. 29 exhibui. In multis conciliis quanti ponderis Isidori auctoritas fuerit, cap. super. ostendi, ubi etiam de collectione Decretalium Gregorii IX, in qua Isidori verba saepe producuntur, [Col. 0166D] verba feci. Nunc de iis dicam qui ecclesiasticos canones in unum aliquod corpus privato studio collegerunt et productis Isidori sententiis suis collectiones illustrarunt.

2. Collectionem canonum, in septem libros distributam, saeculo XII ineunte confectam, exhibet Codex Vaticanus 1346, de quo agunt etiam Ballerinii part. IV, cap. 18, de antiq. canon. Collect. Passim in hac collectione Isidori auctoritas allegatur, et pag. 15 terg. catalogus haereticorum ex libris Etymologiarum Isidori sumitur. Collectionis Canonum, quae exstat in Codice membranaceo in fol. episcopii Pistoriensis, titulus, sive caput 183: De resurrectione mortuorum, et de gaudio bonorum, ac poena malorum, [Col. 0167A] et de purgatione poenali, contextum est nonnullis locis Gregorii, Isidori, Ambrosii, ac praecipue Augustini. Bandinius, Plut. 19 bibliothecae S. Crucis cod. 5 saeculi XI, refert, inter quasdam canonicas constitutiones cap. 15 exstare Isidori sententiam de illis qui Deum haeredem faciunt.

3. Burchardus Wormaciensis saeculo X exeunte floruit, qui duodecim tomos decretorum cum ex multis aliis, tum ex Isidori operibus collegit, ex quo plurimum Gratianus profecit. Saeculo XI claruit Anselmus Lucensis, e cujus Decreto, sive libris tredecim Collectionis canonum simili modo Gratianus multa sumpsit, ut notavit Latinus Latinius in Bibl. select. sacr. prof., p. 81. Collectio Anselmi Lucensis 205 ms. exstat in multis bibliothecis; et ad hanc collectionem [Col. 0167B] refertur, quod in inventario bibliothecae Vaticanae Cod. 3531 indicantur Collecta ex Isidori Etymologiis; quae repetuntur in Codice 3551. Priori illo Codice papyraceo Decretum Anselmi Lucensis continetur, hoc altero membranaceo miscellanea quaedam.

4. Praecaeteris commemorare oportet Decretum Gratiani, sive, ut ipse Gratianus inscripsit, Concordiam discordantium canonum. Floruit Gratianus saeculo XII, de quo haec Nic. Antonius: Jam Gratianus, decretorum compilator, ecclesiasticae disciplinae regulas ordine descripturus, populoque Christiano veluti album sanctarum legum propositurus, non auctor, sed collector tantum selectissimorum veterum Patrum documentorum ac sententiarum, ex nullo alio plures [Col. 0167C] quam ex Isidoro nostro decerpisse flores deprehenditur a viris nempe diligentibus. Quod tamen nonnihil exaggeratum videri possit, si Isidorus cum Augustino, Hieronymo, et nonnullis aliis conferatur. Illud certe extra omnem dubitationis aleam positum, Gratianum multa ex Isidoro sumpsisse. Index eorum locorum Isidori, quos Gratianus in suum Decretum invexit, producitur in editionibus Parisiensibus Bignaei et Breulii, in Matritensi veteri, et altera recenti, et apud Cajetanum in Elogio S. Isidori, pag. 35, sed accuratissime apud Berardum part. III. Canonum Gratiani genuinorum ab apocryphis discretorum cap. 27, quod totum est De Isidoro Hispalensi. Cajetanus haec notanda censuit: in distinct. 2, can. Plebiscita sunt legi apud Isidorum scita, non plebiscita; [Col. 0167D] can. Responsa prudentum deesse prudentum apud Isidorum; distinct. 16, canonem Canones qui dicuntur, esse alterius Isidori, ut creditur: nam Isidorus de canonibus apostolorum egregie sensit. Sed fallitur Cajetanus: nam Isidorus, qui canones apostolorum admisit, non Hispalensis est, sed commentitius Isidorus Mercator. Verba autem Canonis deprompta sunt ex praefatione genuinae collectionis canonum Ecclesiae Hispanae, cujus auctorem fuisse Isidorum credidit Gratianus, et multi etiamnum credunt. Addit Cajetanus, canonem, Qui peccantibus consentit, caus. XI, q. 3, cohaerere cum Isidori norma vivendi, Non solum factor, sed et conscius peccati obnoxius tenetur. Jam caput quod dixi, sive [Col. 0168A] dissertationem Berardi, charactere minutiori, ut compendii aliquid faciam, in medium profero, ad editionem primam Taurinensem anni 1535 collatione adhibita: nam Veneta mendosior est.



206 Monumenta Isidori Hispalensis episcopi multa exstant apud Gratianum.

Ex lib. de Distantia Veteris et Novi Testamenti:---Can. 5, dist. 34, ad plures Isidori sententias exigendus.

Ex Commentariis in Exodum:---Can. 15, caus. 32, qu. 5, consonat cum editis Isidori Codicibus.

Ex lib. de ecclesiasticis Officiis:---Can. 3, dist. 23, ad integros Isidori Codices exigendus.---Can. 20, dist. 63, perperam Isidoro ascriptus.---Can. 10, dist. 76, consonat cum integris Isidoris Codicibus.---Can. 7, caus. 30, quaest. 5, ex integris Isidori Codicibus supplendus.---Can. 19, de cons., [Col. 0168B] dist. 4, ex integris Isidori codicibus emendandus.---Can. 74, de cons., dist. 4, consonat cum integris Isidori Codicibus.---Can. 13, dist. 93, jure Gelasio tributus in epistol. ad episcopos Lucaniae.

Ex Epistola ad Ludifredum.---Can. 1, dist. 25, dubiae fidei et auctoritatis.

Ex Regula Monachorum.---Can. 18, caus. 11, qu. 3, ad sententias Isidori et concilii Moguntini exigendus.

Ex lib. Sententiarum, seu de Summo bono.---Can. 3, dist. 6, fere consonat cum integris Isidori Codicibus.---Can. 2, dist. 9, paulo varius in diversis Codicibus.---Can. 15, dist. 37, ad integram Isidori sententiam exigendus.---Can. 10, dist. 45, consonat cum integris Isidori Codicibus.---Can. 9, dist. 81, fere consonat cum Isidori Codicibus.---Can. 72, caus. 11, qu. 3, consonat cum Isidori Codicibus.---Can. 13. caus, 22, qu. 1, consonat cum Isidori Codicibus.---Can. 13. caus. 22, [Col. 0168C] qu. 4, fere consonat cum Isidori Codicibus.---Can. 9, caus. 22, qu. 5, jungendus cum can. 13, caus. 22, qu. 4.---Can. 20, caus. 23, qu. 5, ex integris Isidori Codicibus emendandus.---Can. 15, caus. 32, qu. 7, partim ex integris Isidori Codicibus supplendus, partim ad Origenis commentaria referendus.---Can. 9, de poen. dist. 3, melius Isidoro quam Smaragdo tribuendus. 207---Can. 11, de poenit. dist. 3, ex integris Isidori Codicibus emendandus.---Can. 24, de cons., dist. 2.---Can. 115, de cons., dist. 4. Simul jungendi, et ex integris Codicibus supplendi.

Ex libris Etymologiarum. Ex lib. V:---Can. 1, dist. 1.---Can. 2, dist. 1.---Can. 3, dist. 1.---Can. 4, dist. 1.---Can. 5, dist. 1.---Can. 6, dist. 1.---Can. 7, dist. 1.---Can. 8, dist. 1.---Can. 9, dist. 1.---Can. 10, dist. 1.---Can. 11, dist. 1.---Can. 12, dist. 1.---Can. 1, dist. 2.---Can. 2, dist. 2.---Can. 3, dist. 2.---Can. 7, dist. 2.---Can. 8, dist. 2.---Can. 3, dist. 3.---Can. 4, dist. 3.---Can. 1, dist. 4.---Can. 2, [Col. 0168D] dist. 4.---Can. 1, dist. 7.---Can. 2, dist. 7.---Simul jungendi atque ex integris Isidori Codicibus emendandi. ---Can. 48, caus. 27, qu. 2.---Can. 1, caus. 36. qu. 1.---Idem exhibent monumentum, ad integros sancti viri Codices exigendum.

Ex lib. VI.---Can. 1, dist. 3.---Can. 2, dist. 3.---Can. 1, dist. 15.---Simul jungendi, et ex integris Isidori Codicibus emendandi.

Ex lib. VII.---Can. 1, dist. 21, ex integris Isidori Codicibus emendandus.

Ex lib. VIII.---Can. 39, caus. 24, qu. 3, ex integris Isidori Codicibus emendandus.---Can. 1, caus. 26, qu. 1, consonat cum integris Isidori Codicibus.

Ex lib. IX.---208 Can. 6, caus. 27, qu. 2, consonat cum integris Isidori Codicibus.---Can. 15, caus. 32, qu. 4, ex integris Isidori Codicibus emendandus.---Can. 1, caus. 35, qu. 4, potius ad Augustini sententias exigendus.

[Col. 0169A] Ex libro XVIII.---Can. 1, caus. 23, qu. 2, ex integris Isidori Codicibus supplendus.

Ex libris Synonymorum.---Can. 2, dist. 11.---Can. 16, caus. 22, qu. 2.---Can. 5, caus. 22, qu. 4.---Can. 8, caus. 32, qu. 5.---Can. 12, de poen., dist. 3.---Dubiae auctoritatis et fidei.

Ex Epistola ad Massanum episcopum.---Can. 28, dist. 50.---Can. 11, caus. 33, quaest. 2.---Apocryphi, et simul jungendi.

Adjiciuntur:---Can. 1, dist. 16, referendus ad Isidori Hispalensis praefationem in canones conciliorum.---Can. 4, vers. Isidorus, dist. 16, referendus ad praefationem Isidori Mercatoris.---Can. 1, dist. 29, referendus ad varias sententias Isidoro tributas.---Can. 8, dist. 40, perperam Isidoro tributus.---Can. 59, caus. 1, qu. 1, ad sententias Isidori exigendus.---Can. 60, caus. 1, qu. 1, pertinet ad Capitularia Francorum.---Can. 84, caus. 1, qu. 1, compositus ex variis Hieronymi, Gregorii, et Isidori sententiis.---Can. 100, caus. 11, quaest. 3, ad varias [Col. 0169B] Isidori sententias, exigendus.---Can. 101, caus. 11, qu. 3, referendus ad varias sententias Isidoro tributas.---Can. 3, caus. 20, qu. 1.---Can. 4, caus. 20. qu. 1 (cum tertio jungendus).---Can. 19, caus. 22, qu. 4, est potius Basilii.---Can. 18, caus. 33, qu. 2, exigendus ad fusiores Isidori sententias---Can. 14, caus. 35, qu. 2, pertinet ad concilium Vormaciense.---Can. 1, caus. 35, qu. 5.---Can. 6, caus. 35, qu. 5 (cum praecedenti exigendus ad cap. 5 seq. lib. IX Etymologiarum).---Can. 23, de cons., dist. 4, referendus ad can. 59, caus. 1, quaest. 1.

209 6. Post Isidorum Cordubensem, qui et senior dicitur, maxima cum doctrinae ac sanctitatis fama apud Hispanos celebratum, floruit penes eosdem sub finem sexti et initium septimi saeculi Isidorus alter, junior proinde appellatus, Hispalensis episcopus, nimirum ab anno 595 ad annum 636, cujus praeclara laus exstat in cap. 2, concilii Toletani VIII anni 653, his verbis, etc. . . Multa et illustria sancti viri opera [Col. 0169C] recensuit Ildelphonsus Toletanus archiepiscopus, qui praefuit ab anno 658 ad annum 667, in libro de Viris illustribus, cap. 9, ita scribens, etc. Utinam vero tanti viri opera integra ad nos usque pervenissent! Nimirum lugendum est, quemdam Theodiscum, qui in episcopali sede Isidoro successit, decessoris sui opera corrupisse, resecando optima, inserendo improba; omniaque ita depravata per Avicennam Arabem de Latino idiomate in Arabicum transtulisse. Nec quisquam miretur immane Theodisci flagitium: etenim fuit ille perditus vir, in Ecclesiasticis conciliis damnatus, atque ab episcopali sede depositus, tanquam haereticus, qui Christum hominem esse dicebat, non Deum, Dei autem filium vocandum nonnisi per quamdam adoptionem. Neque damnatus ab haeresi recessit, sed potius defecit omnino apud Maomethem, cujus sectae adscriptus plura docuit detestabilia ac nefanda sub Heraclio Imperatore. Nemo exinde non colligit, quanta solertia opus sit in meditatione Isidorianorum librorum, in quibus sane si quid offendiculi [Col. 0169D] esse potest, id non Isidoro tribuendum erit, aut Theodisco aut Avicennae.



De Libro de distantia veteris et Novi Testamenti.

7. Nullus exstat inter opera Isidori liber sub ea inscriptione: De distantia Veteris et Novi Testamenti, et qualis apud Gratianum laudatur in cant. 5, dist. 34. Ivo Carnotensis eadem verba descripturus in parte VIII decreti, cap. 66, hunc titulum edidit: Isidorus de Consonantia Veteris et Novi Testamenti, cap. 3. Hujus inscriptionis auctores sunt ipsi canonum collectores, qui nimirum certas Isidori sententias explicaturi, quas sanctus antistes, Vetus cum Novo Testamento conferens, protulerat, memoraverunt Isidorum de Distantia vel consonantia utriusque Testamenti disserentem. Caeterum neque ipsum aut Ivonis, aut Gratiani capitulum apud Hispalensem doctorem habetur: tantum quaedam apparent, quae plurimum cum [Col. 0170A] eo capitulo consonant. In primis in lib. II de Differentiis spiritualibus num. 28, ita legitur: Inter Legem et Evangelium hoc interest, quod in Lege littera, in Evangelio gratia . . . illa conjugiorum indultum habens, crescere et generare praecipit, ista continentiam suasit. Praeterea in lib. II de Officiis ecclesiasticis, cap. 19, multa de conjugiis traduntur, inter quae ista sunt cum Gratianeo canone admodum consonantia: Quod autem non unus et multae, sed unus et una copulantur, ipsa prima divinitus facta conjunctio in exemplum est. Nam cum Dominus hominem figurasset, eique parem necessariam prospexisset, unam de costis ejus mutuatus, unam illi feminam finxit, sicque Adam et mulier Eva inter se nuptiis juncti formam hominibus de originis auctoritate et prima Dei voluntate sanxerunt. 210 Item secundum spiritales nuptias, sicut unus Christus, et una Ecclesia, ita et unus vir, et una uxor tam secundum generis documentum, quam secundum Christi sacramentum. Numerus autem matrimonii a maledicto viro coepit Lamech, qui duabus maritatus, [Col. 0170B] tres in unam carnem effecit. Sed dicit aliquis, quod et patriarchae simul pluribus uxoribus usi sunt: ergo propterea licebit nobis plures ducere, sive habere. Sane licebit: sed si adhuc typi alicujus futuri sacramenti supersunt, quibus plures nuptiae figurentur. Secundas autem nuptias propter incontinentiam jubet Apostolus; melius est enim denuo uni viro nubere, quam explendae libidinis causa cum pluribus fornicari; saepius enim nubendi licentia jam non est religionis, sed criminis. Nam quod in ipsa conjunctione connubii a sacerdote benedicuntur, hoc est a Deo in ipsa prima conjunctione hominis factum. Sic enim scriptum est: Fecit Deus hominem ad imaginem suam, masculum et feminam fecit eos, et benedixit eos dicens: Crescite et multiplicamini. Hac ergo similitudine fit nunc in Ecclesia quod tunc factum est in paradiso. Denique in lib. I Sententiarum cap. 20, cui titulus est, de Differentia Testamentorum, haec habentur: »Quidam ideo non recipiunt Vetus Testamentum pro eo quod aliud in tempore prisco, aliud agatur in novo: non intelligentes quod [Col. 0170C] Deus quid cuique congruerit tempori magna quadam distributione concesserit; sicut in Lege imperat nuptias, in Evangelio virginitatem commendat . . . Illic enim fornicatio et retributio injuriae permissa sunt, nec nocebant, in Testamento autem Novo gravi animadversione damnantur, si admittantur.« Ex quibus facile conjicitur, eos qui primum Gratianeum canonem elucubrarunt, paucis voluisse perstringere, nonnullis adjectis, pluribus detractis, quae sparsim apud Isidorum habentur.



De Commentariis in Exodum.

8. In nonnullos Veteris Testamenti libros commentaria edidit Isidorus, breviore stylo usus, ut quae multis sacer auctor explicavit, paucis legentibus objiceret ipse ad levandum desidiorum fastidium. Professus est sanctus antistes in sua praefatione, se secutum eo in opere fuisse antiquiores Patres, Origenem, Victorinum, Ambrosium, Hieronymum, Cassianum, [Col. 0170D] Augustinum, Fulgentium, et Magnum Gregorium. In Commentario in Exodum, cap. 29, expendens Isidorus praecepta Decalogi ait: Quintum: non moechaberis: id est, ne quisquam praeter matrimonii foedus aliis feminis misceatur ad explendam libidinem. Nam specialiter adulterium facit qui praeter suam ad alteram accedit. Haec verba exhibentur in can. 15, caus. 32, qu. 5; observandum autem ibidem occurrit, praeceptum illud quinto loco ab Isidoro recenseri, et sexto loco praeceptum aliud Non occides, non servato praeceptorum ordine, qualis habetur in cap. XX Exodi.



De libris de ecclesiasticis Officiis.

9. Primus ex recentioribus edidit Joannes Cochleus duos libellos de ecclesiasticis Officiis sub nomine Isidori, quos scripsit se reperisse in codice 211 vetusto inter libros Amalarii, olim Treverensis archiepiscopi, sub Carolo Magno. Missi hi fuerunt ab Isidoro [Col. 0171A] ad Fulgentium episcopum, hac brevi praeposita epistola, ex qua, quis fuerit operis et scopus et ratio, colligitur: Domino meo et Dei servo Fulgentio episcopo Isidorus episcopus. Quaeris a me originem officiorum, quorum magisterio in Ecclesiis erudimur, ut quibus sint inventa auctoribus, brevibus cognoscas indiciis. Itaque, ut voluisti, libellum de genere officiorum ordinatum misi, ex scriptis vetustissimorum auctorum, ut locus obtulit, commentatum. In quo pleraque meo stylo elicui: nonnulla vero ita ut apud ipsos erant, admiscui, quo facilius lectio de singulis fidei auctoritatem teneret. Si qua tamen ex his displicuerint, erroribus meis paratior venia erit, quia non sunt referenda ad culpae meae titulum, de quibus testificatio adhibetur auctorum. Prior liber varias res ecclesiasticas exhibet, nimirum templorum, psalmodiae, sacrarum lectionum, orationum, solemnitatum, atque jejuniorum varias institutiones. Posterior in distinguendis clericorum gradibus, item monachorum et laicorum generibus versatur. Non defuerunt qui de horum librorum [Col. 0171B] veritate dubitaverint; verum argumenta, quibus probabilis dubitatio fiat, meo judicio aut desiderantur, aut parum valida proponuntur.

In cap. 1 lib. II exorditur Isidorus ab interpretando clericorum nomine, quos ideo appellatos scribit, quia vocati sunt in sortem Domini; quemadmodum et idem sanctus vir alibi tradidit, nimirum in libris Etymologiarum, unde depromptus est can. 1, dist. 21. Post haec in c. 2 progreditur ad expendendas clericorum regulas, ita scribens: His igitur lege Patrum cavetur, ut a vulgari vita seclusi a mundi voluptatibus sese abstineant, nec spectaculis, nec pompis intersint, convivia publica fugiant, privata non tantum pudica, sed et sobria colant. Usuris nequaquam incumbant, neque turpium occupationes lucrorum, fraudisque cujusquam studium appetant, amorem pecuniae quasi materiam cunctorum [Lege cunctorum criminum] fugiant, saecularia officia, negotiaque abjiciant, honorum gradus per ambitiones non subeant. Pro beneficiis medicinae [Col. 0171C] Dei munera non accipiant: dolos et conjurationes caveant: odium, aemulationem, obtrectationem atque invidiam fugiant. Non vagis oculis, non infreni lingua, aut petulanti tumidoque gressu incedant, sed pudorem ac verecundiam mentis simplici habitu incessuque ostendant. Obscenitatem etiam verborum, sicut operum, penitus exsecrentur. Viduarum ac virginum visitationes frequentissimas fugiant, contubernia extranearum feminarum nullatenus appetant, castimoniam quoque inviolati corporis perpetuo conservare studeant, aut certe unius matrimonii vinculo federentur. Senioribus quoque debitam obedientiam praebeant, neque ullo jactantiae studio semetipsos attollant. Postremo in doctrina, in lectionibus, psalmis, hymnis, canticis, exercitio jugi incumbant. Tales enim esse debent qui divinis cultibus se mancipandos student: scilicet, ut dum scientiae operam dant, doctrinae gratiam populo administrent. Integra Isidori verba descripsi, ad quae exigatur canon 3, dist. 23.

10. Quasi ad libros de officiis Isidorianos referendus [Col. 0171D] esset, laudatus fuit can. 20, dist. 63. Verum ne similis quidem sententia ibidem reperitur, 212 qua archidiaconorum eximia potestas in eligendis parochiarum rectoribus, iisdemque parochialibus vacantibus ecclesiis administrandis expendatur. Potius nonnulla quaedam leguntur quae videntur eidem can. 20 adversari. Ait Isidorus in lib. II cap. 6: Chorepiscopi, id est, vicarii episcoporum, juxta quod canones ipsi testantur, instituti sunt ad exemplum septuaginta seniorum, tanquam sacerdotes propter sollicitudinem pauperum. Hi in vicis et villis instituti, gubernant sibi commissas ecclesias, habentes licentiam constituere lectores, subdiaconos, exorcistas: presbyteros autem et diaconos ordinare non audeant praeter conscientiam episcopi, in cujus regione praeesse noscuntur; hi enim a solo episcopo civitatis cui adjacent ordinantur. Quorsum haec inferiorum praelatorum coercita jurisdictio ex sententia Isidori, in ordinandis praesertim sacerdotibus, hac potestate solis episcopis reservata, si [Col. 0172A] Isidorus idem ad manus archidiaconorum electionem parochorum retulisset? Fateor, erant archidiaconi episcoporum vicarii: sed et idem Isidorus tradidit, vicariam operam episcopo chorepiscopos praestitisse; cur quod uni vicario concessit, vicariis caeteris denegavit. Quae observatio eo mihi solidior videtur, quod clarius constat ex veterum monumentis, archidiaconos in temporalibus, chorepiscopos in spiritualibus ecclesiarum negotiis episcoporum diligentiam adjuvisse. Fateor praeterea archidiaconos, saeculo Ecclesiae septimo et sequentibus, maximam exercuisse in parochiis potestatem. Verum id ex facto eorumdem archidiaconorum proficiscebatur, mandatae jurisdictionis excedentium fines. Hinc in concilio Cabilonensi, unde depromptus est can. 3, dist. 94, operae pretium fuit illorum circumscribere auctoritatem, et Hincmarus Rhemensis in suis capitulis, quae dedit archidiaconis cap. 5, § 7, monuit illos, ne circumeuntes parochias, eas confunderent, unam ab altera dividerent, aut unam alteri subjicerent. Generali [Col. 0172B] autem et sanctorum virorum testimonio tanta non fuit confirmata potestas, quod verum esset, si revera fingeremus Isidorum canonis illius 20 auctorem. In conspectu hujus observationis suspicari juvat, editorem canonis voluisse sequi in monumento elucubrando ea quae traduntur sub Isidori nomine in can. 1, dist. 25, ubi nonnulla exhibentur quae spectant potestatem archidiaconorum in negotiis parochialium ecclesiarum. Quid de eo can. dicendum sit, inferius explicabitur.

11. In libro 1, capite 42, leguntur verba canonis 10, distinct. 76, ubi agitur de variis jejuniorum ecclesiasticorum temporibus.

12. Quae habentur in can. 7, caus. 30, qu. 5, leguntur in cap. 19, libri II, ubi totus est Isidorus, ut demonstret unam tantum conjugem marito esse jungendam. Pluribus id ostendit sanctus vir, quemadmodum liquet ex iis quae paulo antea animadverti ad canonem 5, dist. 34, post quae ita prosequitur: Quod vero eaedem feminae, dum maritantur, velantur, [Col. 0172C] scilicet ut noverint se per haec viris suis esse subjectas et humiles; unde et ipsum velamen vulgo Mavortem vocant, id est Martem, quia signum maritalis dignitatis ac potestatis est in eo. Caput enim mulieris vir est: licet proinde velentur, dum nubunt, ut verecundiam mulieris agnoscant, quia jam sequitur inde quod pudeat. Unde Rebecca, cum ad sponsum 213 duceretur, simul ut eum conspexit, salutationem vel oscula sustinuit, sed tamen statim sentiens, quid esset futura, pallio caput velavit. Obnubere enim velare dicitur, hinc etiam et nuptae dictae, quod vultus suos velent. Unde et nubes dictae, eo quod terram aut aethera obtegant. Quod autem nubentes post benedictionem vittae invicem vinculo copulantur, videlicet ne compagem conjugalis unitatis dissipent. At vero, quod eadem vitta candido purpureoque colore permiscetur, candor ad munditiam vitae, purpura ad sanguinis posteritatem adhibetur, ut hoc signo continentiae lex tenenda ab utrisque ad tempus admoneatur, et post haec ad reddendum debitum [Col. 0172D] non negetur. Quod enim dicit Apostolus conjugatis: Abstinete vos ad tempus, ut vacetis orationi, hoc ille candor vittae insinuat; quod vero subjungit: Et iterum revertimini in idipsum, hoc purpureus color ille demonstrat. Illud vero quod in primis annulus a sponso sponsae datur, fit hoc nimirum, vel propter mutuae fidei signum, vel propter id magis, ut eodem pignore eorum corda jungantur. Unde et quarto digito annulus idem inseritur, quod per eum vena quaedam (ut fertur) sanguinis ad cor usque perveniat. Antiquitus autem non amplius uno dabatur, ne pluralitas amorem unum carperet.

13. Sive canon 19, sive can. 74, de cons., dist. 4, habentur in cap. 24, libri II, ubi agitur de baptismo iisque qui vel suscipiunt, vel ministrant illud sacramentum. Ubi de baptizantis parvulis sermo est, exhibentur verba canonis 74, quae omnino consonant cum integris Isidori Codicibus. At verba can. 19, in quibus disseritur de ministro sacramenti, erunt [Col. 0173A] emendanda. Demonstrabat sanctus antistes, sacerdotibus solis baptismatis ministerium fuisse a Christo commendatum, quod apostolis, quibus sacerdotes successerunt, dixerit Christus: Ite, docete omnes gentes, baptizantes, etc., quemadmodum et sacramentum Poenitentiae solis sacerdotibus reservatur administrandum, quod apostolis data divinitus potestas fuerit remittendi peccata; post quae ita concludit: Unde constat baptismum solis sacerdotibus esse traditum, cujusque mysterium nec ipsis diaconibus explere est licitum absque episcopis, vel presbyteris, nisi illis procul absentibus ultima languoris cogat necessitas, quod et laicis fidelibus plerumque permittitur, ne quisquam sine remedio salutari de saeculo evocetur. Subjicit Gratianus nonnulla Gelasii nomine, quae sane eadem sunt cum verbis canonis 13, dist. 93, quae quoniam suo loco a me praetermissa fuerunt, hic describam. Habentur in epist. Gelasii I ad episcopos Lucaniae, cap. 7 et 8, ibi: Diaconos quoque propriam constituimus servare mensuram, nec ultra [Col. 0173B] tenorem paternis canonibus deputatum quippiam tentare permittimus, nihil eorum penitus suo ministerio applicare, quae primis ordinibus proprie decrevit antiquitas. Absque episcopo, vel presbytero baptizare non audeant, nisi, praedictis fortasse officiis longius constitutis, necessitas extrema compellat. Quod et laicis Christianis facere plerumque conceditur. Non in presbyterio residere, cum divina celebrantur, vel ecclesiasticus habetur quicunque tractatus. Sacri corporis praerogationem sub conspectu pontificis, seu presbyteri, nisi his absentibus, jus non habeant exercendi.



214 De Epistola ad Ludifredum.

14. Post duos libros de ecclesiasticis Officiis in editione Operum Isidori Breuliana subsequitur epistola ad Ludifredum Cordubensem episcopum, quam ibidem editor descripserat, ut ipse profitetur, qualem apud Gratianum in can. 1, dist. 25, apud Ivonem in parte VI decreti, c. 20, atque etiam in mss. Codicibus [Col. 0173C] invenerat; deinde post libros Sententiarum ejusdem epistolae antea omissam postremam partem adjecit, quam nuperrime, ut ipse ait, nactus fuerat. Aliqua sunt quae apud Breulium discrimen habent; siquidem ubi legit Gratianus in canone 1, distinct. 25, Quae in sequentibus . . . ad psalmistam pertinet officium canendi, dicere benedictiones . . . quae prophetae vaticinarunt . . . manutergium tenere, episcopoque, et presbytero, et levitis . . . disponere in altario . . . primicerii, ac thesauri sollicitudine dividuntur . . . Epistolam et Evangelium legat . . . et jurgia ad ejus pertinent curam . . . et ab ipso publice in ecclesia praedicatur (verbum hoc praedicatur, appositum est a Romanis Correctoribus, cum olim legeretur praedicantur) . . . supra omnes presbyteros . . . et officii meditandi, et peragendi sollicite, lectiones, benedictiones, psalmum, laudes, offertorium, et responsoria quis clericorum dicere debeat. Ordo quoque et modus psallendi in choro pro solemnitate temporum . . . Ad Thesaurarium pertinet basilicarum, et ostiarii ordinatio, etc. Ita edendum voluit Breulius: [Col. 0173D] Quae in consequentibus . . . Ad psalmistam pertinet officium canendi, scilicet dicere benedictiones . . . Quae prophetae vaticinarint . . . manutergium tenere episcopo, presbyteris et levitis . . . disponere in altari . . . Primicerii ac thesaurarii sollicitudine dividuntur . . . Apostolum et Evangelium legat . . . et jurgia ad ejusdem pertinent curam . . . et ab ipso publice in ecclesia praedicantur . . . super omnes presbyteros . . . et officium cantandi, et peragendi sollicite lectiones, psalmum, laudes, responsoria officiorum quis clericorum dicere debeat. Ordo quoque, et modus canendi in choro pro solemnitate, et tempore . . . Ad thesaurarium pertinet ostiarii basilicarum ordinatio, etc. Non erit inutile his adjicere postremam epistolae partem, a Gratiano omissam, et a Breulio, uti praenotavimus, editam: etenim edita integra epistola clarius patefaciet officiorum ecclesiasticorum distributiones. Prosequitur auctor epistolae post verba Gratiani: Ad eum (scilicet Thesaurarium) venient de parochiis pro Chrismate. Cereos et [Col. 0174A] oblationes altaris ipse accipit a populo. Ipse colligit per ecclesias cereos in festivitatibus. Ad eum pertinent ornamenta et vestimenta altaris: et quidquid in usu templi est, sub ejus ordinatione existit. Vela et ornamenta basilicarum, quae in urbe sunt, et non habent presbyterum, ipse custodit. De candelis autem et cereolis quotidianis quidquid superest in basilicis, basilicarius per singulos menses huic deportat. Ex quibus thesaurarius dat quartum basilicario. Tres reliquas partes divident aequaliter sibi cum primicerio et presbytero, qui Missam celebrat in eadem basilica. Ad aeconomum pertinet separatio (forte legendum reparatio) basilicarum, atque constructio, actiones ecclesiae in judiciis, vel in proferendo, vel in respondendo, tributi quoque acceptio, et rationes eorum quae inferuntur. Cura et agrorum, et culturae vinearum, 215 causae possessionum, et servitialium stipendia clericorum, viduarum et devotarum pauperum: dispensatio vestimenti et victus domesticorum clericorum, servitialium quoque, et artificum, quae omnia cum jussu et [Col. 0174B] arbitrio sui episcopi ab eo implentur. Haec sunt, quae vel a majoribus per officiorum ordines distributa sunt, vel consuetudine Ecclesiarum in unumquemque servata, nec aliquid ex his nostri judicii deputes, nisi quod aut ratio docuit, aut vetustatis antiquitas sanxit. Patrem autem Monasterii, unde innotuistis, illum praeferri oportet, quem sancta vita et probitas morum commendat, quique dum subjectus exstitit, fraus in illo non fuit. Huic juste gratia cumulatur, dicente Domino: Quia in pauca fuisti fidelis, in multa te constituam. Qui vero adhuc sub regimine positus improbe vixit, et fratribus fraudem facere non pertimuit, hic praelatus licenter ac libere majora et deteriora committet, dum se in potestate ac libertate aspexerit. De talibus enim dicit Apostolus: Sed vos injuriam facitis, et hoc fratribus. An nescitis quia iniqui regnum Dei non possidebunt? Sed nobis sufficiat ista dicere tibi: Quod Deo dignum existimas, adimple. Post haec autem precari tuam sanctitatem non desino, ut pro me intercessor [Col. 0174C] apud Dominum existas; ut quia meo vilio lapsus sum, per te remissionem consequar peccatorum. Sic ex Breuliano Codice descripta integra epistola, deliberandum est, an eadem jure optimo Isidoro Hispalensi tributa fuerit. Fuit quidem, non ignoro, Ludifredus metropolitico jure Isidoro Hispalensi subjectus, qui anno jam 633 Cordubensem Episcopatum habuisse probatur, quod eodem anno subscripserit concilio Toletano IV, nomine tamen Leodefici apud Labbeum, et anno 638, concilio Toletano VI, nomine Laufredi apud eumdem Labbeum. Sed quocunque nomine appellatur, vel Ludifredi, vel Laodefici, vel Laufredi, an interrogaverit Isidorum, ut singula clericorum officia recenseret, plurimum dubito. Sane ubi integra epistola consideretur, quae rescripti instar obtinet, statim argumenta emergent, ex quibus conjiciatur eam esse apocrypham, nisi quisquam dicat libros de officiis Ecclesiasticis vere Isidori non esse. Certum est Ludifredum eo tempore ad Cordobensem fuisse episcopatum eventum, quo Isidorus jam senio confectus [Col. 0174D] erat; vix enim duobus aut tribus annis post adeptum Ludifredi episcopatum Isidorus obiit, quemadmodum colligitur ex collatione subscriptionum episcopalium in conciliis Hispanicis. Itaque ea epistola ab Isidoro jam sene conscribi potuit, ac propterea eo demum tempore, quo jam editi fuerant libri duo de officiis Ecclesiasticis superius memorati. Quis facile dixerit, post integros officiorum editos libros, et quidem ampliores, de eadem re interrogatum fuisse Isidorum a Ludifredo, quasi illi ad eruditionem Ludifredi non sufficerent? Quis facile dixerit respondentem Isidorum de iis officiorum libellis nullam fecisse mentionem, nec Ludifredum ad illorum lectionem in ea parte fuisse hortatum? Adde his, disparem fuisse hujus epistolae methodum ab ea quam servavit Isidorus in libro de Officiis, ita ut in libris de Officiis, in quibus ex proposito singulos clericorum recensuit gradus, eos penitus praeterierit quos in epistola recensuit, et e converso in epistola [Col. 0175A] praeterierit omnes gradus quos recensuit in libris Officiorum. Ut enim exempla tradam, 216 multa de chorepiscopis traduntur in libris Officiorum, multa de clericis minoribus tonsura initiatis. Ubinam de istis occurrit sermo in epistola ad Ludifredum? In hac autem epistola omnia fere spectant potestatem archipresbyterorum, archidiaconorum, primiceriorum, basilicariorum, et similium personarum. Ubinam de iis mentio fit in libris Officiorum? Denique magna Codicum varietas, in quibus epistola diversa ratione descripta apparet, fusior hic, illic contractior, suspicionem augere videtur. Romani Correctores ad Gratianeum canonem nonnulla jam de hac Codicum varietate adnotarunt; qui enim versiculi alicubi exhibentur, alibi desiderantur, alibi etiam inverso ordine describuntur. Edidit aliud epistolae exemplar Garzias Loaisa apud Labbeum t. VII. Venet. ed., p. 434, professus se illud accepisse ex Codice ms. bibliothecae D. Laurentii (Philippi regis Catholici admirabile opus) perantiquo dicto Vigilano. Hujus [Col. 0175B] exemplaris referam verba, quae ad Gratianeum canonem, imo et editionem Breulianam, si videatur, emendandam facere plurimum possunt. Ibidem ita legitur: »Perlectis sanctitatis tuae litteris, gavisus sum quod optatam salutem tuam eorum relatu cognovi. De his autem quae in sequentibus insinuare eloquii tui sermo studuit, gratias ago Deo quod sollicitudinem officii pastoralis impendis, qualiterque ecclesiastica officia ordinentur perquiris? Et licet omnia prudentiae tuae sint cognita, tamen quia affectu paterno me consulis, ex parte, qua valeo, expediam, et de omnibus Ecclesiae gradibus, quid ad quemque pertineat, eloquar. Ad ostiarium namque pertinent claves ecclesiae, ut claudat et aperiat templum Dei, et omnia quae sunt intus extraque custodiat, fideles recipiat, excommunicatos et infideles projiciat. Ad acolythum pertinet praeparatio luminariorum in sacrario, ipse cereum portat, ipse suggesta pro Eucharistiae calice praeparat. Ad exorcistam pertinet exorcismos memoriter retinere, manusque super [Col. 0175C] energumenos et catechumenos in exorcizando imponere. Ad psalmistam pertinet officium canendi, dicere benedictiones, laudes, sacrificium, responsoria, et quidquid pertinet ad canendi peritiam. Ad lectorem pertinet lectiones pronuntiare, et ea quae prophetae vaticinarunt populis praedicare. Ad subdiaconum pertinet calicem et patenam ad altare Christi deferre, et levitis tradere, eisque ministrare, urceolum quoque et aquam, manile et manutergium tenere; episcopoque, et presbytero, et levitis pro lavandis ante altare manibus aquam praebere. Ad diaconum pertinet assistere sacerdotibus, et ministrare in omnibus quae aguntur in sacramentis Christi, in baptismo scilicet, in chrismate; in patena et calice oblationes inferre, et disponere in altario, componere etiam mensam Domini atque vestire, crucem ferre, et praedicare evangelium et Apostolum. Nam sicut lectoribus Vetus Testamentum, ita diaconis Novum praedicare praeceptum est. Ad ipsum quoque pertinet [Col. 0175D] officium precum, et recitatio nominum; ipse praemonet aures haberi ad Deum: ipse hortatur orare, ipse clamat, et pacem ipse annuntiat. Ad presbyterum pertinet sacramentum corporis et sanguinis Domini in altario Dei conficere, orationes dicere, et benedicere dona Dei. Ad episcopum pertinet basilicarum consecratio, unctio altaris et confectio chrismatis. Ipse praedicta officia, 217 et ordines ecclesiasticos constituit, ipse sacras virgines benedicit, et dum praecessit unusquisque in singulis, ipse tamen est praeordinator in cunctis. Hi sunt ordines et ministeria clericorum, quae tamen auctoritate pontificali in archidiaconi cura, et primicerii, ac thesaurarii sollicitudine dividuntur. Archidiaconus enim imperat subdiaconis et levitis, ad quem ista ministeria pertinent: ordinatio vestiendi altaris a levitis, cura incensi et sacrificii deferendi ad altare, cura subdiaconorum de subinferendis ad altare in sacrificio necessariis. Sollicitudo, quis levitarum Apostolum et Evangelium [Col. 0176A] legat, quis preces dicat, seu responsorium in Dominicis diebus, aut solemnitatum. Sollicitudo quoque parochitanorum; et ordinatio, et jurgia ad ejus pertinent curam; pro reparandis dioecesanis basilicis ipse suggerit sacerdoti, ipse inquirit parochias cum jussione episcopi, et ornamenta vel res basilicarum parochitanarum: gesta libertatum ecclesiasticarum episcopo idem defert, collectam pecuniam de communione ipse accipit, et episcopo defert, et clericis proprias partes idem distribuit. Ab archidiacono nuntiantur episcopo excessus diaconorum, ipse denuntiat sacerdoti in sacrario jejuniorum dies atque solemnitatum, et ab ipso publice in ecclesia praedicatur; quando vero archidiaconus absens est, vicem ejus diaconus sequens adimplet. Ad primicerium pertinent acolythi, exorcistae, psalmistae, atque lectores, signum quoque dandum pro officio clericorum, pro vitae honestate, et officium meditandi et peragendi; sollicitudo, lectiones, benedictiones, psalmum, laudes, offertorium, et responsoria quis [Col. 0176B] clericorum dicere debeat. Ordo quoque et modus psallendi in choro pro solemnitate et tempore. Ordinatio quoque pro luminaribus deportandis: Si quid etiam necessarium est pro reparatione basilicarum quae sunt in urbe, ipse denuntiat sacerdoti, epistolas episcopi pro diebus jejuniorum parochitanis per ostiarios ipse dirigit. Clericos, quos delinquere cognoscit, iste distringit. Quos vero emendare non vult, eorum excessus ad agnitionem episcopi defert, basilicanos ipse constituit, et matriculas ipse disponit. Quando autem primicerius absens est, ea quae praedicta sunt ille exsequitur, qui ei aut loco est proximus, aut eruditione in his expendendis intentus. Ad thesaurarium pertinent basilicarii et ostiarii, ordinatio incensi praeparandi, cura chrismae conficiendae, cura baptisterii ordinandi, praeparatio luminariorum in sacrario, praeparatio sacrificii de his quae immolanda sunt, etc.« Quaedam hinc sequuntur de officio basilicariorum et oeconomorum, quae hic non expendo, quod ea epistolae pars apud Gratianum [Col. 0176C] non exhibeatur. Interea vero colligere juvat ex dictis, parum valere posse laudatum Gratiani canonem ad disciplinam clericorum stabiliendam, sive quia de epistolae veritate non satis constat, sive quia magna est Codicum dissimilitudo.



De Regula monachorum.

15. Quam ad institutionem monachorum edidit regulam Isidorus, viri ecclesiastici, ipsi etiam monachi, maximi semper fecerunt. Habetur illa inter caetera sancti antistitis opera, atque una cum caeteris regulis prodiit 218 cura Lucae Holstenii eisdem fere verbis, scilicet aliqua quidem cum varietate vocularum, quae tamen sententias non immutant. Exinde depromptus est canon 18, caus. 11, q. 3, quem more suo Gratianus tanquam generalis ecclesiasticae disciplinae monumentum exhibuit, nonnullis praeterea adjectis quae aliunde exhausit. In capite 18 Isidorianae regulae ita legitur de monacho, a communione [Col. 0176D] caeterorum monachorum excluso: Cum excommunicato neque orare, neque loqui cuilibet licebit. Cum excommunicato nulli penitus vesci ticeat, ne ipsi quidem qui alimenta victui praebet. Addiderunt Collectores, Gratiano antiquiores, verba illa, nisi quae ad eamdem excommunicationem pertinent. Praeterea Gratianus adjecit ea quae subsequuntur in vers. Si quis enim, et quae ad Isidorum minime pertinent. Errandi occasionem Gratiano praebuit Ino, qui, descriptis Isidori verbis in parte XIV decreti, cap. 95, ita subdidit in cap. 96: Unde supra: Si quis frater, aut palam, aut absconse cum excommunicato fuerit locutus, communem statim cum eo excommunicationis contrahet poenam. Verba illa unde supra ita ille intellexit, ut putaret subjectum fragmentum ad eumdem Isidorum praecedentis capitis auctorem referretur [Forte referri], quod tamen falsum est; nam potius erat referendum ad auctorem capitis 93 et 94, nimirum ad concilium Moguntinum anni 888, in quo canon legitur [Col. 0177A] adversus raptores ita conceptus: Si quis autem post hanc sententiam a nobis prolatam sciens cum eis communicaverit, uno eodemque mucrone cum ipsis sciat se a nobis esse percussum. Hanc Moguntinorum Patrum sententiam aliis verbis Ivo descripserat in laudato capite 96, atque ita descriptam in suum Codicem collector noster transduxit. Itaque quicunque velit Gratianeum canonem recte interpretari, primo intelliget apud monachos cautum fuisse, ut ob certa crimina monachi a caeterorum consortio separarentur; deinde intelliget eos qui raptoribus communicavissent, ex definitione Moguntinorum Patrum simili poena fuisse damnandos. Hanc ipsam definitionem sub nomine octavae synodi legimus in canone 28, eadem causa et quaestione; quanquam in nullo concilio, quod octavum dicitur, reperiatur. Sunt haec emblemata Gratiani, qui corruptis usus Codicibus, non semel sub nomine octavae synodi laudavit ea quae Isidori esse putabantur, uti animadvertendum mihi fuit in prima parte capit. 56, principio, et in [Col. 0177B] hac ipsa parte III, cap. 9.



De libris Sententiarum, seu de Summo Bono.

16. Libri Isidori qui Sententiarum dicuntur, appellantur etiam de Summo Bono, quia prima operis verba haec sunt: Summum bonum Deus est, etc. Tribus libellis distributum illud est, pulcherrimum sane, et ad bene dirigendos humanos affectus recte accommodatum. Ex cap. 6 libri III in fine depromptus est canon III, dist. VI, ibi: Non esse peccatum, quando nolentes imaginibus nocturnis illudimur; sed tunc esse peccatum, si antequam illudamur, cogitationum affectibus praeveniamur. Luxuriae quippe imagines, etc. Reliqua cum Gratianeo canone consonant.

17. In eodem libro III, cap. 51, legitur canon 2, dist. 9, ubi nonnulli 219 Isidori Codices pro illis verbis nec in se convenit posse damnare jura, habent nec in se convenit frustrari jura; in editione autem Breuliana: neque in se posse damnare jura.

18. Item in lib. III c. 13 habentur verba canonis [Col. 0177C] 15, dist. 37, ubi priora verba ita legenda sunt ex Breuliana editione, Ideo prohibetur Christianis, etc. Querebatur ibidem Isidorus de iis qui poetarum fabulis delectabantur duplici de causa: primo quia in iis obscena quaedam menti objicerentur, et legentes inde ad libidinem excitarentur; secundo quia Christiani quidam ita delicium suum constituebant in illis, ut divinarum litterarum meditationem fastidirent. Ita enim post verba a Gratiano relata prosequitur Isidorus: »Quidam plus meditari delectantur gentilium dicta propter tumentem et ornatum sermonem, quam Scripturam sanctam propter eloquium humile. Sed quid prodest in mundanis doctrinis perficere [Leg. proficere], et inanescere in divinis? Caduca sequi figmenta, et coelestia fastidire mysteria? Cavendi sunt igitur tales libri, et propter amorem sanctarum Scripturarum vitandi.«

19. Quae leguntur in can. 10, dist. 45, integra habentur in l. II c. 52, ubi plurima de judicum officiis [Col. 0177D] S. antistes tradebat. Canon 9, dist. 81, legitur in fine capitis 10 lib. II, ubi pro illis verbis, quod saepe ibi vel cogitavit, vel gessit, edidit Breulius: quod semper ibi vel cogitavit, vel gessit.

20. In libro III, cap. 54, adversus illos judices orationem convertit Isidorus, qui muneribus corrumpi se a divitibus patiuntur, proptereaque pauperes opprimunt, ita scribens inter caetera: Dives muneribus cito corrumpit judicem. Pauper autem, dum non habet quod offerat, etc. Sunt haec verba cum sequentibus relata in can. 72, caus. 11, q. 3.

21. Multa tradidit de jurejurando Isidorus in cap. 31 lib. II. Siquidem ibi ita praefatur: Sicut mentiri non potest qui non loquitur, sic pejerare non poterit qui jurare non appetit. Cavenda est igitur juratio, nec ea utendum, nisi in sola necessitate. Non est contra Dei praeceptum jurare, sed dum usum jurandi facimus, perjurii crimen incurrimus. Habentur haec in can. 13, caus. 22, qu. 1. Deinde post aliqua ita prosequitur: [Col. 0178A] Quacunque arte verborum quisque juret, Deus tamen, qui conscientiae testis est, ita hoc accipit, sicut ille, cui juratur, intelligit. Dupliciter autem reus fit, qui et Dei nomen in vanum assumit, et proximum dolo capit. Non est conservandum sacramentum, quo malum incaute promittitur, veluti si quispiam adulterae perpetuo cum ea permanendi fidem polliceatur. Tolerabilius est enim non implere sacramentum quam permanere in stupri flagitio. Descripsit haec verba Gratianus in can. 13, caus. 22, qu. 4., et in can. 9, caus. 22, qu. 5., quae sane si quis accurate perpendat, statim intelliget inde everti illorum opinionem qui mentalibus, ut vocant, restrictionibus mendacia fovere non dubitant.

22. In libro III, cap. 51, paulo post verba superius relata in can. 2, dist. 9, leguntur verba canonis 20, caus. 23, qu. 5, ubi haec quae sequuntur pro Gratianeis erunt substituenda: Principes saeculi . . . Caeterum intra Ecclesiam . . . potestas hoc imperet per disciplinae terrorem . . . et ut venerationem mereatur, virtute potestatis impertiat, etc.

[Col. 0178B] 220 23. Ad librum II, cap. 39, referendus est canon 15, caus, 32, qu. 7, ubi Isidorus indicabat, quandonam homo peccati adhuc lubrico inquinetur, his verbis: Si plus oblectat mentem delectatio fornicationis quam amor castitatis, adhuc in homine peccatum regnat. Certe si amplius delectat pulchritudo intimae castitatis, jam non regnat peccatum, sed regnat justitia. Nam non solum de commissa fornicatione peccatum regnat in homine; sed si adhuc delectatur, atque animum teneat, procul dubio regnat. Fornicatio carnis adulterium est, fornicatio animae servitus idolorum est. Est autem et spiritualis fornicatio, secundum quod Dominus ait: Qui viderit mulierem ad concupiscendam eam, jam maechatus est eam in corde suo. Omnis immunda pollutio fornicatio dicitur, quamvis quisque diversa turpitudinis voluptate prostituatur. Ex delectatione enim fornicandi varia gignuntur flagitia, quibus regnum Dei clauditur, et homo a Deo separatur. Inter caetera septem vitia fornicatio maximi est sceleris, quia per carnis immunditiam templum Dei violat, et [Col. 0178C] tollens membra Christi, facit membra meretricis. Quae sequuntur apud Gratianum in vers. Sunt autem quaedam, non sunt Isidori, sed potius Origenis ita scribentis in homilia 5 in Genesim ad cap. XIX et XX: »Nonnullae vero mulieres (neque enim universas pariter notamus), sed sunt quaedam, quae sicut animalia absque ulla discretione indesinenter libidini serviunt, quas ego nec mutis pecoribus comparaverim. Pecora enim et ipsa sciunt, cum conceperint, ultra non indulgere maribus copiam sui.«

24. Sub Smaragdi nomine exhibetur apud Gratianum canon 9 de poen., dist. 3. Sane Smaragdus, qui initio noni saeculi apud monachos floruit, commentaria scribens in regulam sancti Benedicti, multas veterum Patrum, ac praesertim Isidori Hispalensis sententias congessit. Quando vero sententia illa canonis 9 integra apud Isidorum reperitur, de recentiore scriptore, quem collectorem potius nominavero, minus solliciti esse debemus. Ait Isidorus in lib. II cap. [Col. 0178D] 13: »Ille poenitentiam digne agit, qui reatum suum satisfactione legitima plangit condemnando scilicet ac deflendo quae gessit, tanto in deplorando profusius, quanto exstitit in peccando proclivius. Ille poenitentiam digne agit, qui sic praeterita mala deplorat ut futura iterum non committat; nam qui plangit peccatum, et iterum admittit peccatum, quasi si quis lavet laterem crudum, quem quanto magis eluerit, tanto amplius lutum fecit.« Plura ex Isidoro descripsi, quam Gratianus ediderit, ut palam explicarem duplicem poenitentiae partem juxta sententiam Isidori, priorem nimirum quae praeterita crimina respicit, posteriorem quae futuris prospiciat.

25. Ad cap. 16 libri II exigendus est canon 11 de poenit., dist. 3., et his verbis describendus: »Irrisor est, non poenitens, qui adhuc agit quod poenitet; nec videtur Deum poscere subditus, sed subsannare superbus. Canis reversus ad vomitum est poenitens ad peccatum. Multi enim lacrymas indestinenter [Col. 0179A] fundunt, et peccare non desinunt. Quosdam accipere lacrymas ad poenitentiam, et effectum poenitentiae non habere constat, quia inconstantia mentis nunc recordatione peccati lacrymas fundunt, nunc vero reviviscente usu, ea quae fleverant, iterando committunt. 221 Qui et praeterita vult plangere, et actionibus saecularibus incubare, iste mundationem non habet, quoniam adhuc agit quae poenitendo deflere possit. Isaias peccatoribus dicit: Lavamini, mundi estote: lavatur itaque et mundus est qui et praeterita plangit, et flenda iterum non admittit. Lavatur itaque et non est mundus qui plangit quae gessit, nec deserit, et post lacrymas ea quae fleverat repetit.«

26. Simul jungendi sunt can. 24 de cons., dist. 2, can. 115 de cons., dist. 4; uterque enim depromptus est ex cap. 22 lib. I, ubi Isidorus agebat de baptismo et eucharistica communione; imo verba quae leguntur in fine canonis 115 eadem sunt cum iis quae descripta fuerunt in canone 24. Referam hic integrum Isidori monumentum. Ait ipse: »Qui in maternis [Col. 0179B] uteris sunt, ideo cum matre baptizari non possunt, quia qui natus adhuc secundum Adam non est, renasci secundum Christum non potest. Neque enim dici regeneratio in eo poterit, quem generatio non praecessit. Qui intra Ecclesiam non ex dignitate Ecclesiae vivunt, sed fidem, quam verbo tenent, operibus destruunt, de ipsis legitur: Multiplicati sunt super numerum, ut subaudias, in regno praedestinatorum. Qui scelerate vivunt in Ecclesia, et communicare non desinunt, putantes se tali communione mundari, discant nihil ad emundationem proficere sibi, dicente propheta: Quid est quod dilectus meus in domo mea fecit scelera multa? Nunquid carnes sanctae auferent a te malitias tuas? Et Apostolus: Probet, inquit, se homo, et sic de pane illo edat, et de calice bibat.«



De libris Etymologiarum.

27. Omnigenae eruditionis virum fuisse Isidorum vel soli Etymologiarum, qui et Originum dicuntur, [Col. 0179C] libri viginti demonstrare facile possunt; siquidem in illis per omnes scientias adeo late sanctus vir expatiatus est, ut singularum materies, et res universas paucis perstrinxerit, praecipue notans vocabulorum, quibus disciplinarum cultores utuntur, significationes et discrimina. Atque utinam libros illos perfecisset Isidorus; tum enim mirari vehementer deberemus magnam elegantiam cum eximia doctrina conjunctam. Noverat Braulio Caesaraugustanus episcopus, Isidorum eo genere laboris defatigari, quo rerum omnium et vocabulorum origines ac vires investigaret; quamobrem nihil impensius ab eo expostulavit, quam ut libelli iidem quam citissime bono publico ederentur. Re nondum omnino absoluta, morem gessit sanctus Hispalensis vir amico suo Braulioni, ad quem propterea libellos misit ut ut adhuc informes minimeque perfectos. Hos ut accepit Caesaraugustanus episcopus, in certum ordinem redegit, atque sub Isidori nomine evulgavit. Id testatur ipse Braulio in epistola ad Isidorum ita scribens: Septimum, nisi [Col. 0179D] fallor, annum tempora girant, ex quo me memini libros a te conditos Originum postulasse, et vario diversoque modo praesentem vos me frustratum esse, et absenti nihil inde vos rescripsisse, sed subtili dilatione modo necdum esse perfectos, modo necdum scriptos, modo meas litteras intercidisse, aliaque multa opponentes ad hanc usque diem pervenimus, et sine petitionis effectu manemus. Ob hoc et ego vertam preces 222 in querelam, ut quod supplicatione nequivi, vel calumnia lacessendo valeam adispici, etc. His ita rescripsit Isidorus: Codicem Etymologiarum cum aliis Codicibus de itinere transmisi, et licet inemendatum prae invalitudine, tamen tibi modo ad emendandum statueram offerre, si ad destinatum concilii locum venissem. Itaque etsi librorum auctor sit Isidorus, liberum tamen Braulioni fuit eosdem digerere, atque emendare, quod nondum suprema manus imposita illis esset. En paucis adumbratam libellorum partitionem. [Col. 0180A] Agitur in primo de Grammatica, in secundo de Rhetorica et Dialectica, in tertio de Arithmetica, Geometria, Musica et Astronomia, in quarto de Medicina, in quinto de Legibus et Temporibus, in sexto de Libris et Officiis ecclesiasticis, in septimo de Deo, Angelis, et fidelium Ordinibus, in octavo de Ecclesia et variis sectis, in nono de Linguis et Societatibus, in decimo de Litteris, et earum Alphabeto, in undecimo de Homine et Portentis, in duodecimo de Animalibus, in decimo tertio de Mundo et partibus, in decimo quarto de Terra et partibus, in decimo quinto de Aedificiis et Agris, in decimo sexto de Lapidibus et Metallis, in decimo septimo de Rebus rusticis, in decimo octavo de Bello et Ludis, in decimo nono de Navibus, Aedificiis et Vestibus, denique in vigesimo de Penu, Instrumentis rusticis et domesticis.

28. Non meliora suae collectionis auspicia capere potuit Gratianus, quam exordiendo a generalibus legum principiis quae Isidorus jecit in libro V Originum, in quo diximus materiem legum fuisse tractatam. [Col. 0180B] Hinc ad hunc librum referendi sunt canon 1 et sequentes tota dist. 1, can. 1 et sequentes tota dist. 2, canon 3 et 4 dist. 3, canon 1 et 2 dist. 4, canon 1 et 2 dist. 7. Eam rem ordinate explicaturus Isidorus in cap. 1, expendit legum universarum originem, breviter tradens, quinam fuerint spectabiliores legum auctores. Hinc ait in cap. 1: Moyses genti Hebraicae primus omnium divinas leges sacris litteris explicavit, etc. Hic est canon 1, dist. 7, ubi pro verbis illis: Lycurgus primus Lacedaemoniis jura ex Apollinis auctoritate confinxit, legendum est juxta vulgatos Isidori Codices: Lycurgus primus Lacedaemonis jura legum ex Apollinis auctoritate confinxit. Statim post canonem 1 nectendus est canon 2 eadem dist. 7, cujus verba paulo aliter in vulgatis Isidori Codicibus exhibentur: Fuerunt autem hi Appius Claudius, Genutius, Veterius, Julius, Manilius, Sulpitius, Sextius, Curatius, Romelius, Posthumius . . . incuria exoleverunt, quarum, etc. Notandum hoc in loco est, altum servari [Col. 0180C] silentium apud Isidorum de compilatione legum, facta auctoritate Justiniani, quanquam meminerit Theodosiani Codicis. Quod argumentum est gravissimum, unde deducitur, apud Hi panos tunc temporis ignotos fuisse Justiniani Codices, quod imperio Justiniani aut subsequentium imperatorum subjecti non fuissent. Prosequitur Isidorus in cap. 2: Omnes autem leges aut divinae sunt, aut humanae. Divinae natura, humanae mo ibus constant; ideoque hae discrepant, quoniam aliae aliis gentibus placent. Fas lex divina est, jus lex humana; transire per agrum alienum fas est, jus non est. Hic est canon 1, distinct. 1. Forte cuiquam negotium facesset, quod ibidem dicitur, leges divinas natura constare, quasi nullum discrimen inter naturales 223 ac divinas leges Isidorus agnoverit. Ego vero quanquam dicere possem, Isidorum de legum auctore, origine et causa locutum fuisse, in quo genere divinae leges a naturalibus minime discrepant, cum idem sit et naturalium et divinarum omnium legum auctor, nihilominus [Col. 0180D] puto sententiam Isidori referendam esse ad legum vim ac firmitatem, secundum quam divinae jure dicuntur natura constare, quemadmodum moribus humanae; et cum natura juxta philosophorum effata perpetua causa sit, eam ob rem perpetuum jus divinum est, sive tale, quod ubique locorum, quod quandocunque temporum obtineat; vice versa humanae leges, quod moribus innitantur hominum, pro varietate morum, variae esse poterunt. Neque dicas, divinas aliquot Veteris Testamenti leges Evangelio fuisse antiquatas. Siquidem non est inverosimile, Isidorum tantum de divinis, quae sane perpetuae sunt, Evangelii legibus instituisse sermonem; nisi dicere malis, etiam ipsas leges omnes Veteris Testamenti adhuc in eo sensu perpetuas posse dici, vel quod nonnisi statuto divinitus tempore antiquari potuerint, vel quod eaedem si non in specie, saltem in genere, perseveraverint: nimirum caeremonialia [Col. 0181A] praecepta seu vetera, seu nova ad Christum referuntur universa: et quae Christum venturum praefigurabant ante Christi adventum, formam quidem eo veniente mutarunt, non genus, quod aliis successerint alia, quae ad Christum pariter referrentur, non quidem venturum, sed natum, passum, gloriosum, et ad dexteram Dei sedentem. In cap. 3 leguntur canones 2, 3, 4 et 5 dist. 1 his verbis: »Jus generale nomen est, lex autem juris est species. Jus autem dictum, quia justum est; omne autem jus legibus et moribus constat. Lex est constitutio scripta. Mos est vetustate probata consuetudo, sive lex non scripta. Nam lex a legendo vocata est, quia scripta est. Mos autem longa consuetudo est de moribus tracta tantum. Consuetudo autem est jus quoddam moribus institutum, quod pro lege suscipitur, cum deficit lex, nec differt scriptura an ratione consistat, quando et legem ratio commendat. Porro si ratione lex constat, lex erit omne jam quod ratione constiterit, duntaxat quod religioni congruat, [Col. 0181B] quod disciplinae conveniat, quod saluti proficiat; vocata autem consuetudo, quia in communi est usu.« In capite 4, 5 et 6, traditur vulgaris divisio juris in naturale, gentium, et civile, his verbis: In cap. 4: »Jus naturale est, aut civile, aut gentium. Jus naturale est commune omnium nationum, eo quod ubique instinctu naturae, non constitutione aliqua habeatur; ut viri et feminae conjunctio, liberorum successio (Correctores Romani adnotant in quibusdam ms. Codicibus legi susceptio. Utraque lectio optima videtur, dummodo successionis nomine non haereditariam intelligas, sed personalem, qua scilicet filius Patri natura succedit vi generationis) et educatio, communis omnium possessio, et omnium una libertas, acquisitio eorum quae coelo, terra marique capiuntur. Item depositae rei, vel commendatae pecuniae restitutio, violentiae per vim repulsio. Nam hoc, aut si quid huic simile est, nunquam injustum, sed naturale aequumque habetur.« In c. 5: »Jus civile est quod quisque [Col. 0181C] populus vel civitas sibi proprium humana divinaque causa constituit.« In c. 6: »Jus gentium est sedium occupatio, aedificatio, munitio, 224 bella, captivitates, servitutes, postliminia, foedera pacis, induciae, legatorum non violandorum religio, connubia inter alienigenas prohibita: et inde jus gentium, quod eo jure omnes fere gentes utuntur.« Ad haec exigendi sunt canones 6, 7, 8 et 9 dist. 1. Non hic constitit Isidorus, qui ulterius expendit quid sit jus militare, quid jus publicum, quid jus singulare Quiritum. Hinc ait in cap. 7, ad quod exigendus erit canon 10 dist. 1: »Jus militare est belli inferendi solemnitas, foederis faciendi nexus, signo dato, congressio in hostem, vel commissio. Item signo dato receptio; item flagitii militaris disciplina, si locus deseratur; item stipendiorum modus, dignitatum gradus, praemiorum honor, veluti cum corona vel torques donatur. Item praedae decisio, et pro personarum qualitatibus et laboribus justa divisio, ac principis portio.« In c. 8, quod idem est cum can. 11 dist. 1: »Jus publicum [Col. 0181D] est in sacris et sacerdotibus, et in magistratibus.« In c. 9, quod idem est cum can. 12, dist. 1: »Jus Quiritum est proprie Romanorum, quod nulli tenent nisi Quirites, id est Romani, tanquam de legitimis haereditatibus, de cretionibus, de tutelis, de usucapione, quae jura apud nullum alium populum reperiuntur, sed propria sunt Romanorum, et in eisdem solis constituta. Constat autem Quiritum jus (haec verba eadem sunt cum Gratianeis, ubi collector exorditur dist. 2) »ex legibus et plebiscitis, constitutionibus principum et edictis, sive prudentium responsis.« Post haec explicantur singulae memoratae juris Quiritum species in cap. 10, 11, 12, 13 et 14, unde Gratianus excepit canones 1, 2, 3, 4 et 5 dist. 2. In cap. 10: »Lex est constitutio populi, qua majores natu simul cum plebibus aliquid sanxerunt.« In cap. 11: »Scita sunt, quae plebs [Al., plebes] tantum constituunt; et vocata scita, quod ea plebs sciat, vel [Col. 0182A] quod sciscitatur et rogat ut fiat.« Adnotat hoc in loco Joannes Grialus, mendum irrepsisse in vulgares Codices Isidorianos, et legendum potius esse: Quod ea plebs sciat, vel quod sciscit, ita, uti rogata fuit, uti in aliquibus vetustis Codicibus exhibetur, quod sane magis congruit priscis plebiscitorum formulis, quibus non rogabat plebs, sed rogabatur. In cap. 12: »Senatus consultum est quod tantum senatores populis consulendo decernunt.« In c. 13: »Constitutio vel edictum, quod rex, vel imperator constituit, vel edicit.« In c. 14: »Responsa sunt, quae jurisconsulti respondere dicuntur consulentibus; unde et responsa Pauli dicta. Fuerunt enim quidam prudentes et arbitri aequitatis, qui institutiones civilis juris compositas ediderunt, quibus dissidentium lites contentionesque sopirent.« Singulares alias leges, nimirum consulares, tribunitias, et caeteras ab suis auctoribus nuncupatas, item satyras ac Rhodias expendit Isidorus in cap. 15, 16 et 17, quorum verba ita legenda sunt in can. 6, 7 et 8 dist. 2 ex cap. 15. [Col. 0182B] »Quaedam etiam leges dicuntur ab iis qui condiderunt, ut consulares, tribunitiae, Juliae, Corneliae. Nam et sub Octaviano Caesare suffecti consules Papius et Pompeius legem tulerunt, quae a nominibus eorum appellatur Papia et Pompeia, continens primum praemia pro suscipiendis liberis. Sub eodem quoque imperatore Falcidius tribunus plebis legem fecit, ne quis plus in extraneis testamento legaret, quam ut quarta pars superesset haeredibus. Ex cujus nomine lex Falcidia 225 nuncupata est. Aquilius quoque legem condidit, quae hactenus Aquilia vocatur.« Ex capite 16: »Satyra vero lex est quae de pluribus rebus simul loquitur, dicta a copia rerum, et quasi a societate; unde et satyram scribere est poemata varia condere, ut Horatii, Juvenalis, et Persii.« Ex capite 17: »Rhodiae leges Navalium commerciorum sunt, ab insula Rhodo cognominatae, in qua antiquitus mercatorum fuit usus.« Quae prosequitur Isidorus in cap. 18 et 19 edidit Gratianus in can. 3 [Col. 0182C] et 4 dist. 3. Legitur in cap. 18: »Privilegia autem sunt leges privatorum, quasi privatae leges. Nam privilegium inde dictum, quod in privato feratur.« Et in capite 19: »Omnis autem lex aut permittit aliquid, ut vir fortis petat praemium; aut vetat, ut sacrarum virginum nuptias nulli petere liceat; aut punit, ut qui caedem fecerit, capite plectatur, aut enim praemio aut poena vita moderatur humana.« Duobus adhuc capitibus, vigesimo et vigesimo primo Isidorus generalia legum praecepta explicavit, quae recensentur in can. 1 et 2 dist. 4. In capite 20 haec habentur: »Factae sunt leges, ut earum metu humana coerceatur audacia, tutaque sit inter improbos innocentia, et in ipsis improbis formidato supplicio, refrenetur nocendi facultas.« In cap. 21: »Erit autem lex honesta, justa, possibilis, secundum naturam, secundum patriae consuetudinem, loco temporique conveniens, necessaria, utilis, manifesta quoque, ne aliquid per obscuritatem in captione contineat, nullo privato commodo, sed pro communi [Col. 0182D] civium utilitate conscripto.«

29. Sic tradita generali legum notitia, gradum fecit sanctus antistes ad varias res in quibus legum disciplina versatur, haereditates nimirum, contractus, et criminum coercitionem. Hinc in capite 26 ejusdem libri V multas criminum species distinguens, ait inter caetera: »Stuprum, id est raptus, proprie est illicitus coitus, a corrumpendo dictus, unde et qui rapto potitur; stupro fruitur.« Haec retulit Gratianus duobus in locis non solum ab Isidoro, sed et a semetipso dissimilis, uti videre unusquisque potest in can. 48, caus. 27, quaest. 2, et in can. 1, caus. 36, qu. 1. Qui his canonibus uti velit, semper prae oculis habere debebit, Isidorum nominis tantum originem adnotavisse, non naturam seu raptus, seu stupri voluisse explicare.

30. In sexto Etymologiarum libro, in quo agitur de libris et officiis ecclesiasticis, nonnulla traduntur [Col. 0183A] de canonibus ecclesiasticorum conciliorum in cap. 15, ad quod exigendi sunt canones 1 et 2, dist. 3., necnon can. 1, dist. 15. Principio ita legitur: »Canon autem Graece, Latine regula nuncupatur. Regula autem dicta, quod recte ducit, nec aliquando aliorsum trahit. Alii dixerunt, regulam dictam, vel quod regat, vel quod normam recte vivendi praebeat, vel quia distortum, pravumque corrigat.« Sunt haec verba can. 1 et 2, dist. 3, post quae ita sequitur Isidorus: »Canones autem generalium conciliorum a temporibus Constantini coeperunt, etc. Exhibentur haec in can. 1, dist. 15, ubi pro illis verbis: »In unum conveniendi . . . una Patrum sententia damnavit . . . in hoc opere constita continentur . . . Concilii vero nomen,« etc., ita legendum est ex Breuliana editione. »In unum convenire . . . una Patrum sententia praedamnavit . . . in hoc opere condita continentur . . . Concilii autem nomen tractum est ex Romano more. Tempore 226 enim, quo causae agebantur, conveniebant omnes in unum, communique intentione tractabant. [Col. 0183B] Unde et concilium a communi intentione dictum. Nam cilia oculorum sunt; unde et considium, id est, consilium, d in l litteram transeunte. Coetus vero conventus est, vel congregatio a coeundo, id est, conveniendo in unum. Unde et conventus est nuncupatus; sicut a conventu coetus, vel concilium a societate multorum in unum.«

31. In libro septimo Etymologiarum superius adnotavimus, agi inter caetera de variis ecclesiasticorum virorum ordinibus. Eo pertinet canon 1, dist. 21, depromptus ex cap. 12, ubi pro verbis Gratiani, »cleros et clericos hinc appellatos credimus, quia . . . Summus Patrum interpretabatur . . . Archiepiscopus Graeco dicitur vocabulo, quod sit summus episcoporum . . . ipsis commissa est . . . Princeps, inde archiepiscopus . . . Episcopatus autem vocabulum inde ductum, quod ille qui efficitur episcopus, superintendat . . . Graece intendere dicitur . . . antea autem qui reges erant, et pontifices erant, nam majorum haec [Col. 0183C] erat consuetudo, ut rex esset etiam sacerdos et pontifex . . . consecrat enim et sacrificat, sacerdotes autem gentilium . . . quod cum propter aestum ferre non possent . . . non modo pro aetate . . . sed etiam propter honorem . . . iidem episcopi . . . nomen dignitatis est et non aetatis . . . sicut episcopi . . . quod solis deberi episcopis . . . mystici sacramenti ministeria explebantur . . . et officiis levitarum. Oblationes enim in templo Dei . . . ita miserabiliter pronuntient . . . iidem etiam et pronuntiatores vocantur, . . . Latine dicere poterunt praecentor et succentor. Praecentor scilicet, qui, . . . Concentor autem dicitur, quia consonat, . . . nec cantor, nec consentor erit . . . adjurantes, sive increpantes . . . Ostiarii iidem et janitores, qui in Veteri Testamento . . . ut non ingrederetur in illud immundus . . . habentes judicium fideles recipiunt, et recipiunt infideles;« ita legendum erit ex Breuliana editione: »Clerus et clericus hinc appellatur, quia . . . summus pater interpretatur . . . archiepiscopus Graece dicitur summus episcoporum . . . ipsis episcopis commissa [Col. 0183D] est . . . princeps. Archiepiscopus . . . Episcopatus autem vocabulum inde dictum, quod ille qui superefficitur superintendat . . . Graece, Latine intendere dicitur . . . antea autem pontifices et reges erant; nam majorum haec erat consuetudo ut rex esset etiam sacerdos et pontifex (ad marginem adnotavit Breulius in aliquibus Codicibus legi, vel Pontifex) . . . consecrat enim et sanctificat. Sacerdotes gentilium . . . quod cum pro aestu (ad marginem Breulianae editiones legitur: alias, per aestum) ferre non possent . . . non pro aetate . . . sed propter honorem . . . idem episcopi . . . nomen dignitatis, hoc est aetatis . . . sicut et episcopi . . . quod solum deberi episcopis . . . mystici sacramenti mysteria (Breulius ad marginem: alias, ministeria) explebantur . . . et officiis Levitarum, qui in Esdra Nathanei appellantur, id est in humilitate Domino servientes. Oblationes enim in templo Dei . . . ita misera ter pronuntient . . . Iidem etiam pronuntiatores vocantur . . . Latine dicere potuerunt praecentor, et [Col. 0184A] succentor. Praecentor, qui . . . concentor autem dicitur, qui consonat . . . nec cantor, nec succentor erit . . . adjuratores, sive increpantes . . . Ostiarii, 227 id est janitores, qui in Esdra custodes templi dicuntur servorum Salomonis filii (notat Breulius, verba ista, qui in Esdra, etc., usque ad dictionem filii non legi in Codice ms.) qui in Veteri Testamento . . . ut non ingrederetur eum immundus . . . habentes (notat Breulius in margine: alias, tenentes) judicium, fideles recipiunt, respuunt infideles.

32. In lib. VIII Etymologiarum, in quo de Ecclesia et variis sectis agitur, legitur, cap. 5, canon 39, caus. 24, qu. 3, in quo perspicue texitur series haereticorum per ordinem temporum digesta. Nonnulla jam Romani Correctores emendaverunt: ut vero ad Breulianam editionem Canon exigatur, pro illis Gratiani verbis: »Quidam autem haeretici . . . magicae artis perito . . . Menandrini . . . factum asserunt . . . conjugia commutarentur . . . quod odisti facta Nicolaitarum . . . Latine Millenarii sunt appellati . . . Nazaraeus [Col. 0184B] est appellatus . . . Appellitae, quorum auctor Appelles fuit . . . illum ignem affirmans, dixit et Christum non in veritate Deum . . . Cainani inde sunt appellati . . . a filio Adae . . . Apostolici hoc sibi nomen ideo sumpserunt . . . qui aliquo in hoc mundo utuntur . . . principia asseruit. Marcionistae a Marcione . . . creationis, et bonitatis. Artotyritae . . . dicentes a primis hominibus . . . et fructibus ovium . . . Cataphrygis nomen provincia Phrygia dedit, quia ibi exstiterunt. Auctores eorum Montanus, Prisca et Maximilla fuerunt. Hi adventus Spiritus sanctus non in apostolos . . . hic duas naturas . . . ex aliquo fonte manere asseruit . . . ex parte recepit. Anthropomorphitae . . . Hierarchitae ab Hierarcha . . . Novatiani a Novatiano . . . Cathedram sacerdotalem . . . Apostatas suscipere rebaptizans baptizatos . . . per profectum solum virum justum . . . intelligentiae appellati sunt. Hi enim semijudaei . . . Gallograeciae Syrmii . . . Aeriani ab Aereo . . . Aetiani ab Aetio sunt vocati, idemque . . . Aetii discipulo . . . peccatorum a coelis usque ad terras diversa corpora . . . [Col. 0184C] eaque causa factum esse mundum. Noetiani . . . qui dicebant Christum . . . quia Patrem passum dicunt . . . quod ait Dominus: Ego et Pater . . . Antidicomartiae . . . viro suo fuisse commixtam . . . asserunt enim, sic esse . . . intra vas majus . . . Colluthiani a quodam Collutho . . . non facere mala . . . quod scriptum est: Dominus creans mala. Floriani a Floriano . . . contra hoc, quod . . . Circumcelliones dicuntur . . . quos Scototopicos vocant . . . a Lucifero Sardiniae episcopo orti, qui episcopos catholicos, qui Constantii persecutione perfidiae Arianorum consentientes erant, et postea correcti in catholicam redire delegerunt . . . ab Ecclesiae communione recesserunt . . . nullam nuptarum et virginum . . . de suo Joseph peperisse . . . exorti inferiores corporis partes . . . atque in novissimo utrumque resurgere . . . tantummodo matrem asseruit . . . nec unum Christum . . . alterum Filium Dei, alterum hominis . . . existere in duabus naturis, sed solam in eo divinam asseruit naturam . . . id est sine [Col. 0184D] capite, nullus enim eorum reperitur auctor . . . Agnoitae . . . ex quibus Agnoitae . . . quia ad perversitatem . . . quae sunt subscripta . . . tres asserunt Deos esse . . . Sunt aliae haereses . . . Christi descensione non credunt . . . et quaecunque 228 animalia . . . Scripturam sanctam intelligit, etc.,« ita legendum erit: »Quidam etiam haeretici . . . magicae disciplinae perito . . . Menandriani . . . factum esse asseruit . . . conjugia mutarentur . . . quia odisti facta Nicolaitarum . . . Latine Milliastae sunt appellati . . . Nazarenus est appellatus . . . Appellitae, quorum Apelles princeps fuit . . . illum igneum affirmans. Appellitae, quorum auctor Appelles, qui dixit Christum non Deum veritate . . . Cainiani proinde sic appellati . . . a filio Adam . . . Apostolici hoc sibi nomen ideo praesumpserunt . . . qui aliquid in hoc mundo utuntur . . . principia asserunt. Martionistae a Martione . . . Creatoris, et bonitatis. Artoteritae . . . dicentes primis hominibus . . . et a fructibus ovium . . . Cataphrygiis nomen provinc ae Cataphrygia [Col. 0185A] (adnotat ad marginem Breulius: alias, Frigia) dedit, quia ibi exstiterunt auctores eorum Montanus, et Prisca, et Maximilla. Hi adventum Spiritus Sancti non in apostolis . . . Hic Manes duas naturas . . . ex aliquo fonte manare asseruit . . . ex parte recipit. Anomiani, id est, Latine sine lege dicuntur. Anthropomorphitae . . . Heraclitae ab Heraclio . . . Novatiani a Novato . . . Cathedram pontificalem . . . Apostatas recipere, et rebaptizans baptizatos . . . per prophetam (adnotat ad marginem Breulius: alias, prophetata, alias, profectum, quae lectio verior est) solum verum justum . . . intelligentiae compellati sunt. Hi semi-Judaei . . . Gallograeciae Sirmiae . . . Aetiani ab Aetio . . . Aetiani ab Aetio quodam sunt vocati, iidemque . . . Aetii discipulo . . . peccatorum de coelis usque ad terras lapsas, diversa corpora . . . eaque causa mundum factum fuisse. Noetani . . . qui dicebat Christum . . . quia Patrem passum aiunt . . . quod ait Dominus dicens: Ego, et Pater . . . Antidicomaritae . . . viro suo commixtam . . . asserunt enim esse . . . inter vas majus . . . [Col. 0185B] Colliuthiani a quodam Colliutho . . . non facere malum . . . quod scriptum est: Ego Dominus creans mala. Floriani a Florino . . . contra id, quod . . . Circumcelliones dicti . . . quos Cotopitas vocant . . . a Lucifero Sirmiae episcopo, qui contra episcopos catholicos, qui Constantii persecutione (notat Breulius, alibi legi: qui Constantio persequente) perfidiae Arianorum consentientes erant, et postea correcti redire in catholicam delegerunt . . . a communione recesserunt . . . nullam nuptiarum et virginum . . . de viro Joseph peperisse . . . exorti, qui inferiores corporis partes . . . atque in novissimo die utrumque resurgere . . . tantummodo asseruit genitricem . . . neque unum Christum . . . alterum Filium Dei, et alterum hominis . . . existere de duabus naturis, sed solam in eo asseruit divinam naturam esse . . . id est sine capite, quem sequuntur haeretici: nullus enim eorum reperitur auctor . . . Gnoitae . . . quia perversitate . . . quae sunt scripta . . . tres astruunt deos esse . . . sunt et aliae haereses . . . Christi descensionem non credunt . . . et [Col. 0185C] in quaecunque animalia . . . Scripturam sacram intelligit, etc.«

33. In capite 9 ejusdem libri varias magorum species Isidorus enumerat, atque inter caetera ita scribit: »Sortilegi sunt, qui sub nomine fictae religionis per quasdam, quas sanctorum sortes vocant, divinationis scientiam profitentur, aut quarumcunque scripturarum inspectione futura promittunt.« Hic est canon 1, caus. 26, qu. 1.

229 34. De linguis et societatibus, ut diximus, agitur in libro IX Etymologiarum; in postremis autem capitibus de necessitudine conjugum et consanguineorum. Eo pertinet, nimirum ad caput 8, canon 6, caus. 26, qu. 2, ubi ita scribit Isidorus: »Conjuges appellati propter jugum quod imponitur matrimonio conjungendis. Jugo enim nubentes subjici solent, propter futuram concordiam, ne separentur. Conjuges autem verius appellantur a prima desponsationis fide, quamvis adhuc inter eos ignoretur conjugalis [Col. 0185D] concubitus, sicut Maria Joseph conjux vocatur, inter quos nec fuerat nec futura erat carnis ulla commixtio.«

Ad caput 5 ejusdem libri referendus est canon 15, caus. 32, qu. 4, ubi Isidorus ita scribit: »Item liberi dicti, quia ex libero sunt matrimonio orti. Nam filii ex libero, et ancilla servilis conditionis sunt; semper enim qui nascitur, deteriorem parentis statum sumit. Naturales autem dicuntur ingenuarum concubinarum filii, quos sola natura genuit, non honestas conjugii.« Et paulo infra, postquam de spuriis egerit [Forte egerat], quibus certa mater est, pater incertus, ait: »Unde et ii qui non sunt de legitimo matrimonio, matrem potius quam patrem sequuntur.«

35. Quae sub Isidori nomine leguntur in Can. 1, caus. 35, qu. 4, non in omnibus Isidori Codicibus exhibentur, quemadmodum testificatus est Breulius ad calcem capitis 6. lib. IX, ea adjiciens, quod in [Col. 0186A] quibusdam exemplaribus«, ut ipse ait, haberentur. Ibidem autem pro Gratiani verbis: »Consanguinitas . . . ad sextum generationis gradum« legitur: »Haec consanguinitas ad sextum generis gradum.« Ego facile puto cum Romanis Correctoribus, adjecta fuisse ex sancti Augustini monumentis, nimirum ex lib. XV de Civitate Dei, cap. 16, ubi ita legitur: »Fuit autem antiquis Patribus religiosae curae, ne ipsa propinquitas se paulatim propaginum ordinibus dirimens, longius abiret, et propinquitas esse desisteret, eam nondum longe positam rursus matrimonii vinculo colligare, et quodammodo revocare fugientem.« Caeterum quae subduntur de gradibus cognationum intra sextum gradum coercendis exemplo sex mundi aetatum, eruditis viris minime placent, cum exemplum illud vetustis Ecclesiae Patribus nullibi probatum fuisse reperiatur, unde ait Vanespen in brevi Commentario in Gratianum ad eumdem canonem. »De hac restrictione usque ad sextum gradum alibi me legisse non memini, multo minus rationem [Col. 0186B] adductam ab ullo probatam scio.«

36. De bello et ludis egisse Isidorum in lib. XVIII Etymologiarum, superius animadvertimus. Eo spectat canon 1, caus. 23, qu. 2. Nimirum in capite 1, postquam tradidit sanctus antistes, a Nino Assyriorum rege bella originem habuisse, ita prosequitur: »Quatuor autem sunt genera bellorum, id est justum, injustum, civile, et plusquam civile. Justum bellum est, quod ex praedicto geritur de rebus repetitis, aut propulsandorum hostium causa. Injustum bellum est, quod de furore, non de legitima ratione initur.« Et post pauca: »Nullum bellum justum habetur, nisi denuntiatum, nisi indictum, nisi de repetitis rebus.« Quae subjiciuntur apud Gratianum in vers. Judex, non videntur proposito ejusdem Gratiani accommodata; habentur autem in capite 15 ejusdem libri, ubi Isidorus nonnulla tradidit 230 de fori contentionibus, et postquam docuit sex personas judicium constituere, judicem, accusatorem, [Col. 0186C] reum, et tres testes, ait: »Judex dictus, quasi jus dicens populo, sive quod jure disceptet. Jure autem disceptare est juste judicare. Non est autem judex, si non est in eo justitia.«



De libris Synonymorum.

37. Libri duo, qui sub nomine Isidori Hispalensis appellantur Synonyma, alias etiam et verius dicuntur Soliloquia. In iis inducitur homo variis pressus et fractus aerumnis conquerens et fere in desperationem adductus, quem ratio proposita Dei clementia consolatur. Asceticum sane opus, quod humanam mentem ad rerum divinarum contemplationem pene impellit, tanquam ad eam in qua vera felicitas sita est. Breulius huic operi epistolam adjecit Isidori, librum ad Braulionem dirigentis sub hac inscriptione: In nomine Domini, in Christo charissimo et dilectissimo fratri Braulioni archidiacono Isidorus, et in ipsa epistola ita inducitur scribens: Mittimus vobis Synonymorum libellum, non quod alicujus utilitatis sit, [Col. 0186D] sed quia eum volueris. Synonymorum librum vulgo dictum putant, quia multa verba ibidem in unam coeunt significationem. Ego sane vix mihi persuadere possum, germanum esse Isidori Hispalensis fetum, quanquam in eo multa utilia contineantur. Siquidem observo in primis, in epistola Braulionem non episcopum, sed archidiaconum nominari; una etiam appellari fratrem, quando episcopi coepiscopos suos fratres appellare solebant. Deinde in eadem epistola inducitur Isidorus exspectans a Braulione decadem sancti Augustini, subdens: Posco ut quoque modo me cognitum ei facias; quae verba ad viventem adhuc hominem, quam ad diu vita functum commodius referuntur. Addo his, proferri sub ejusdem Isidori nomine duos alios libros, quorum prior inscribitur de Contemptu mundi, posterior de Norma vivendi: in omnibus autem eadem fere verba, nedum eaedem sententiae passim repetuntur, ut inverosimile admodum sit, sanctum virum pluries eamdem rem fuisse [Col. 0187A] persecutum. Quae ratio si plurimum potuit apud eruditos viros, ut nonnulli ex ipsis apocryphos esse putarent libros de Contemptu mundi, et de Norma vivendi, nescio, cur non possit etiam quemquam inducere, ut spurium librum Synonymorum, seu Soliloquiorum esse arbitretur. Sic pauca de operis auctoritate praefatus, ad Gratianeos canones exinde depromptos accedo, qui omnes ad librum II referendi sunt, uno dempto canone 12 de poen., dist. 3, qui sane apud Gratianum perperam Augustino tribuitur. Legitur ille in fine libri I, ubi completo dialogo inter hominem et rationem, tandem ita concludit ratio: »Deplorato delicta, ne rursus facias, quod iterum plangas, ne culpam pro qua veniam postulas iterare praesumas; inanis est poenitentia, quam frequens culpa coinquinat. Vulnus iteratum tardius sanatur, frequens peccans et lugens veniam vix meretur. Nihil prosunt lamenta, si replicantur peccata, nihil valet veniam malis poscere, et mala denuo iterare. Persiste ergo in confessione, esto in poenitentia [Col. 0187B] firmiter confirmatus. Vitam bonam, quam coepisti, tenere non deseras; 231 propositum bonae vitae conserva jugiter. Beatus eris, si permanseris, beatus, si perseveraveris. Salus perseverantibus promittitur, praemium perseverantibus datur. Beati qui custodiunt judicium, et faciunt justitiam in omni tempore. Non est beatus qui bonum facit, sed qui incessanter facit. Qui enim perseveraverit usque in finem, hic salvus erit.«

38. In capite 16 lib. II legitur canon 1, dist. 11, in quo deplorabat auctor humanos actus ex longa peccandi consuetudine depravatos, in eam rem regulam tradens his verbis: »Multa sunt consuetudine vitiata, multa pravo usu praesumpta; multa contra pudicos mores illicite usurpata. Adime consuetudinem; serva legem. Cedat consuetudo auctoritati, pravum usum lex, et ratio vincat.« Liquet ex his ita descriptis, non de quacunque consuetudine ibidem sermonem institui, sed de ea qua quis adversus [Col. 0187C] publicas leges privatim se gerat. Ut paucis dicam, eam consuetudinem in mala improbatam voluit, cui contrarium usum in bona proclivem reddentem hominem laudavit in cap. 12, ita scribens. »Saepe natura moribus immutatur, saepe natura consuetudine superatur. Assiduitas enim mores facit, jugis usus in naturam se vertit. Omnia usui cedunt, usui omnia parent, res ipsa se agit, ut usus erit. Quod cum difficultate coeperis, per usum cum voluntate perficies.«

In capite 10 ejusdem libri principio legitur canon 16, caus. 22, qu. 2, ibi: »Omne quoque genus mendacii summopere fuge, nec casu, nec studio loquaris falsum. Nec per testes mentiri studeas, nec qualibet fallacia vitium alicujus defendas. Cave mendacium in omnibus, mendacio enim fides tollitur, error inducitur, veritas aboletur. Et in fine ejusdem capitis ita habetur: In malis autem promissis rescindatur fides, in turpi voto muta decretum; quod incaute vovisti, non facias. Impia est promissio, [Col. 0187D] quod scelere impletur.« Hic est canon 5, caus. 22, qu. 4.

39. In capite 1 ejusdem libri exhibetur canon 8, caus. 32, qu. 5, his verbis legendus: »Non potest corpus corrumpi, nisi prius animus corruptus fuerit. Dum anima habetur, statim caro ad peccandum parata est. Anima enim carnem praecedit in crimine, nihilque potest caro facere, nisi quod voluerit animus. Munda ergo cogitatione animum, et caro non peccabit; si enim volueris vinci, omnino non poteris.«



De epistola ad Massanum episcopum.

40. Prodiit pene integra apud Gratianum tum in can. 28, dist. 50, tum in can. 11, caus. 33, qu. 2, epistola sub nomine Isidori ad quemdam episcopum, quem modo Massanum, modo Massionem appellavit. Alii etiam nominaverunt Masonem, alii Massenum. Non piget integram hoc in loco describere, ad quam [Col. 0188A] propterea commodius Gratianei canones exigantur. Ita edita est in editione Breuliana, pag. 352, ex Codice ms. bibliothecae coenobii S. Germani a Pratis: »Domino vere sancto (hic est canon 28, dist. 50) meritisque beato fratri Massano episcopo, Isidorus episcopus. Veniens ad nos famulus vester, vir religiosus Nicetius, litteras honorificentiae 232 vestrae nobis detulit, in quibus agnitio salutis vestrae nihilominus perpatuit: maxime per eum portitorem, cujus lingua epistola vivens erat. Unde pro salute vestra gratiarum actionibus Deo nostro repensis, in quantum valuit mediocritas nostra inquisitioni vestrae studuit respondere: poscentes vestrorum meritorum suffragiis, divinis nos commendare conspectibus. Verum quod sequenter in epistolis fraternitas tua nobis innotuit, videlicet, quod in canone Ancyritano capitulo 19 legitur, post lapsum corporalem restaurandum honoris gradum post poenitentiam: et alibi legitur, post hujusmodi delictum nequaquam reparandum antiqui ordinis meritum, haec diversitas [Col. 0188B] hoc modo distinguitur. Illos enim ad pristinos gradus redire canon praecipit, quos poenitentiae praecessit satisfactio, vel condigna peccatorum confessio. At contra hi, qui neque a vitio correpti emendantur, atque hoc ipsum carnale delictum, quod admittunt, etiam vindicare quadam superstitiosa temeritate nituntur, nec gradum utique honoris, nec gratiam communionis recipiunt. Ergo ita est utraque dirimenda sententia, ut necesse sit, illos restaurari in locum honoris qui per poenitentiam reconciliationem meruerunt divinae pietatis. Hi enim non immerito consequuntur ademptae dignitatis statum, qui per emendationem poenitentiae recepisse noscuntur vitae remedium. Id autem ne forte magis ambiguum sit, divinae auctoritatis sententia confirmetur. Ezechiel enim propheta sub typo praevaricatricis Hierusalem ostendit, per poenitentiae satisfactionem pristinum restaurari honorem. Confundere (inquit), o Juda, et porta ignominiam tuam. Et post paululum: Et tu, inquit, et filiae tuae revertimini ad antiquitatem vestram. [Col. 0188C] Quod dixit, Confundere, ostendit, post peccati opus debere quemque erubescere, et post confessionem, pro admissis sceleribus verecundam frontem humi prostratam demergere, pro eo, quod dignum confusione perpetraverit opus. Deinde praecipit, ut portet ignominiam depositionis suae, lugens cum humilitate. Quam si portaverit, revocari secundum prophetam ad priorem statum poterit. Idem Joannes evangelista angelo Ephesi Ecclesiae inter caetera simile quiddam scribit. Memor esto unde cecideris, et age poenitentiam, et prima opera fac: alioquin veniam tibi, et movebo candelabrum tuum de loco ejus. In angelo Ecclesiae, praepositum utique, id est, sacerdotem ostendit, juxta Malachiam, qui dicit: Labia sacerdotis custodiunt scientiam, et legem exquirunt de ore ejus, quia angelus Domini est. Praepositus ergo lapsus in vitium per evangelistam monetur, ut memor sit unde ceciderit, et poenitentiam agat, et prima faciat opera, ut non moveatur candelabrum [Col. 0188D] ejus. Nam candelabrum angeli doctrina sacerdotalis, vel honor potestatis, quem gestat, intelligitur. Juxta quod scriptum est apud Samuelem in damnationem Heli: Oculi ejus caligaverunt, nec poterat videre lucernam Dei, antequam exstingueretur. Lucerna quippe Dei fuerat, quando dignitate sacerdotali pollens justitiae claritate fulgebat. Exstinctam propheta asserit, dum ob scelera filiorum sacerdotis potestatem meritorumque lumen amisit. Candelabrum ergo, sive lucerna sacerdotis (quae intelliguntur charismata honoris) tunc penitus juxta Joannem exstinguitur, vel movetur, quando post delicti casum neglecta poenitentia 233 admissa scelera non deflentur. Non enim dixit, Pro eo quod cecidisti, commovebo candelabrum tuum; sed, Nisi poenitentiam egeris, movebo candelabrum tuum. Erga quemquam praepositum peccantem si praevenerit poenitentia delicti, utique sequitur et meriti. Et in Proverbiis: Qui abscondit scelera sua, non dirigetur: qui confessus [Col. 0189A] fuerit, et reliquerit ea, misericordiam consequitur. Nam et ipsum (hic est can. 11, caus. 33, qu. 2) quod canonum censura post septem annos remeare poenitentem in statum pristinum praecipit, non hoc ex electione proprii arbitrii Patres, sed potius ex sententia divini judicii sanxerunt. Nam legitur, quod Maria soror Aaron prophetissa cum obtrectationis (monet Breulius alias legi detractionis) adversus Moysem incurrisset delictum, illico stigmate leprae perfusa est, cumque peteret Moyses, ut emendaretur, praecepit eam Dominus extra castra septem diebus egredi, et post emundationem rursus eam in castra admitti. Maria ergo soror Aaron, caro intelligitur sacerdotalis, quae dum superbiae dedita sordidissimae corruptionum contagiis maculatur, extra castra septem diebus, id est extra collegium sanctae Ecclesiae septem annis projicitur, ubi post emundationem vitiorum loci, sive pristinae dignitatis recipit meritum. Ecce in quantum valui (iterum in can 28, dist. 50, descripsit Gratianus), concilii Ancyritani [Col. 0189B] antiquam plane et plenam auctoritate sententiam sacris testimoniis explanavi, ostendens, eum proprio honori posse restaurari qui per poenitentiae satisfactionem noverit priora delicta deflere; eum vero non posse restaurari qui nec luget quae gessit, et lugenda sine ullo pudore religionis, vel timore judicii divini committit. In fine autem (utrobique ista Gratianus delineavit) epistolae hujus hoc adjiciendum putavi, ut quotiescunque in gestis conciliorum discors sententia invenitur, illius concilii teneatur sententia cujus antiquior aut potior est auctoritas. Data sub die II Kal. Martii, anno III regnante domino nostro Victerico glorioso rege.« Inde Breulius hanc epistolam referendam vult ad annum 609, cum in hunc inciderit annus tertius regni Victerici. Sic ad integram epistolam restitutis Gratiani Canonibus, non sunt omittendae eruditorum animadversiones, qui arbitrati sunt epistolam eamdem falso fuisse Isidoro tributam, quemadmodum tradidit Natalis Alexander [Col. 0189C] in historia septimi saeculi cap. 4, art. 4. Sane non desunt ad id demonstrandum gravia argumenta. Siquidem in primis multa ibidem inveniuntur inconcinne digesta praeter Isidori morem, et divinarum litterarum exempla parum rei propositae accommodata, quemadmodum illud est Mariae sacerdotum carnem significantis, ut quemadmodum Maria per septem poenitentiae dies restituta est, ita sacerdotes post septem poenitentiae annos restituantur. His addi potest quod dicitur in fine epistolae de servandis conciliorum canonibus, quoties alios aliis adversari contingat. Quanquam enim ea observatio opportuna fuisset, ubi plurium conciliorum canones oppositi Isidoro exstitissent, frustra fiebat ubi unus Ancyrani concilii canon expendebatur. Quod vero maximum argumentum est, depromitur ex aliis sententiis Isidori, qui non semel docuit sacerdotes publico crimine lapsos in suam dignitatem non posse ordinario jure reverti. Ita habet ille in 234 epistola ad Helladium et caeteros episcopos cum eo [Col. 0189D] convenientes de episcopo Cordubensi, in grave crimen misere lapso: »Cum effusione lacrymarum vestram sanctitatem deposcimus, ut idem lapsus sancto coetui vestro praesentatus, agnito a vobis confessionis eloquio, synodali sententia a gradu sacerdotii deponatur. Melius est illi, ut temporaliter judicetur a vobis, quam aeterno damnetur judicio. Levior est illi praesentis temporis ignominia, quam futura gehennae tormenta. Sciat enim, se amisisse nomen et officium sacerdotis qui meritum perdidit sanctitatis. Quapropter judicii vestri decreto poenitentiae perpetim flagitia perpetrata lamentatione deploret, plangat sacerdotii cultum, quem male vivendo perdidit. Lugeat animae suae statum, quam tanto putredinis coeno coinquinavit. Fortasse porriget illi manum quandoque Spiritus sanctus, ut per dignam satisfactionem mereatur peccatorum remissionem.« Haec eadem doctrina traditur ab Isidoro in lib. II de [Col. 0190A] ecclesiasticis Officiis, cap. 5. Denique cum in tota epistola nihil aliud explicetur quam Ancyranus Canon, quo sacerdotes publico gravi crimine inquinati de gradu in perpetuum dejiciuntur, non videtur Isidoro digna interpretatio, qua Ancyranus canon intelligatur de sacerdotibus illis, qui in peccato perseverant. Quae enim de illis ad sacerdotii munera non admittendis esse dubitatio potuisset? Amplius quidquam rigor exigebat ecclesiasticae disciplinae apud Ancyranos antistites.



De caeteris canonibus Isidoro tributis.

41. Ad Isidori opera exigendi adhuc supersunt nonnulli canones sancto viro apud Gratianum inscripti. Ii sunt in primis canon 1 et canon 4, dist. 16, vers. Isidorus, qui sane quoties invicem conferantur, opus diversorum auctorum esse illico videbuntur, cum in canone 1 canones apostolici tanquam apocryphi rejiciantur, in canone 4 tanquam venerabiles proponantur. Sed jamdiu post Romanos Correctores [Col. 0190B] Viri eruditi numero plurimi Isidorum ab Isidoro distinguere sciverunt, videlicet Hispalensem a Mercatore, et canonem 1 Hispalensi, Canonem 4 Mercatori tribuere. Uterque praefationem edidit in canones conciliorum. Et quidem Hispalensis Isidori praefationem viderunt laudati Correctores Romani ad se missam ex bibliotheca Toletanae Ecclesiae, in qua memoratum canonem 1 legisse se profitentur. Vidit etiam eamdem praefationem praepositam Conciliis Hispanicis Antonius Augustinus, uti ipse testatur in lib. I de Emendatione Gratiani, dial. 6 et dial. 20, lugens, pro praefatione Hispalensis Isidori in editione Conciliorum a recentioribus fuisse substitutam praefationem Mercatoris. Caeterum Isidoras Hispalensis a canonibus apostolicis canonum ecclesiasticorum originem nunquam voluit repetendam, sed potius a concilii Nicaeni temporibus, sive a rebus Ecclesiae pacatis sub imperio Constantini, uti luculentissime probatur ex lib. VI Originum cap. 16, quod refertur in can. 1, dist. 15, superius [Col. 0190C] laudato. Quod spectat canonem 4, is sane legitur in praefatione Mercatoris, cujus et qualis, et quanta esse debeat auctoritas, vel fides, nemo ignorat, ea nimirum, quae debetur insigni, uti ab omnibus nominatur, deceptori. 235 Non opus est, ut hoc in loco eam controversiam explicem, qua de canonibus apostolicis disputatur. Fuit jam alibi fusius discussa. Tantum adnotabo, canonem illum 4 referri apud Ivonem in parte IV Decreti, cap. 106, cujus auctor expresse nominatur Isidorus Mercator, in quo praeterea pro verbis illis, quoniam plures eos recipiunt, quae descripsit Gratianus, legitur, quia populares eos recipiunt. Si recipienda sit Ivonis editio, concludere oportebit, ne Isidorum quidem Mercatorem credidisse tanquam vere apostolicos primos illos, quos proponebat, canones, sed eos exhibuisse, ut vulgari seu populari, qualiscunque esset, traditioni indulgeret.

42. In canone 1, dist. 29, non verba ipsa Isidori Hispalensis descripta puto, sed sententiam, qualis describitur in libris Isidoro eidem tributis. Etenim [Col. 0190D] in primis in libro de norma vivendi, ita legitur: »Prospice, quid aptum sit tibi, et tempore, et ubi, quando, quare, quandiu facere debeatur, causas rerum, et tempora inspice, et singulorum operum discretiones diligenter distingue.« Item in libro de contemptu mundi haec habentur: »Ante factum cogita, ante opus praemeditare diu, quam vis agere, diuque acquire, diu proba, et sic age, cum diu cogitaveris, tunc fac quod probaveris . . . . suscipienda est enim veritas personarum, et quem quoquomodo erudias, tracta. Communia omnibus, secretiora perfectioribus loquere, aperta cunctis, operta paucis annuntia.« Quae omnia iisdem fere verbis leguntur in libro II Synonymorum, cap. 16 et sequentibus. Verum cum incerta sit auctoritas horum quorumcunque librorum, uti superius attigi, tuto sententiae illae, sicut et Gratianeus canon, Isidoro ascribi non poterunt.

43. Quod sub Isidori nomine legitur in can. 8, [Col. 0191A] dist. 40, non solum inter opera Isidori minime reperitur, sed etiam ecclesiastico quocunque viro, nedum Isidoro, minus dignum videtur. Quis enim probare possit crassas illas similitudines perperam congestas inter viri et mulieris conjunctionem, unde unum conjugum corpus efficitur, atque electionem ac consecrationem episcoporum, unde unus emergat episcopatus? Quid praeterea ineptius subjici potest, quam dicere ea omnia unum corpus efficere, quod citius corrumpatur, et ad terram trahatur, nisi legaliter servetur, nisi juste vivendo laudetur? Ego puto auctorem hujus fragmenti studuisse imitari formulas Isidori Mercatoris, qui ad nauseam usque in epistolis a se confictis similitudines illas corporalis spiritualisque conjugii passim persequitur, uti exemplum est praecipue in can. 11, caus. 7, qu. 1, ex qua imitatione nomen Isidori irrepere potuerit in laudatum canonem 8. Quod si Isidorus Hispalensis aliquando conjugiorum similitudinem ad res sacras protraxit, elegantius id factum video, ut liquet ex lib. II de [Col. 0191B] Officiis c. 19, ubi haec leguntur: »Quod autem non unus, et multae, sed unus et una copulantur, ipsa prima divinitus facta conjunctio in exemplum est. Nam cum Dominus hominem figurasset, eique parem necessariam prospexisset, unam de costis ejus mutuatus, unam illi feminam finxit, sicque Adam et mulier Eva inter se nuptiis juncti formam hominibus de originis auctoritate et prima Dei voluntate sanxerunt. Item secundum spiritales nuptias, sicut unus Christus et una Ecclesia, ita et unus vir et una uxor tam secundum generis documentum, quam secundum Christi sacramentum;« in quibus 236 sane verbis enitet ipsa Pauli apostoli doctrina, qualis habetur in cap. V Epistolae ad Ephesios.

44. Cum canone 59, caus. 1, qu. 1, jungendus est canon 23 de cons., dist. 4, utrobique enim sub Isidori nomine eadem sententia describitur. Non est consistendum in Codice Gratiani, sed ad antiquiores Collectores, quos Gratianus sequebatur, respiciendum est, ut in monumenti auctorem inquiratur. Ivo [Col. 0191C] Carnotensis in parte I Decreti, cap. 294, laudat illud ex dictis Isidori episcopi, quae sane inscriptio nihil aliud indicat quam nonnulla ex Isidoro in illud caput derivata fuisse. Clarius quiddam apparet in codice ms. Panormiae Regii Athenaei. in quo pag. 11, col. 1, recensentur verba canonis 23 laudati sub hac inscriptione: Augustinus ad Fortunatum ex dictis Isidori episcopi, item in margine alio charactere: ex dictis Isidori episcopi. Hinc facile colligo, auctorem canonis eam composuisse sententiam, qualis recentioribus saeculis obtinuit, eamdemque ita compositam veteribus Patribus Augustino et Isidoro tribuisse, quod apud Augustinum et Isidorum nonnulla invenirentur, ex quibus ea disciplina Ecclesiae stabiliretur. Quod ut clarius explicetur, observandum est, veterem controversiam, quae diu Africanam Ecclesiam adversus Romanam exagitavit temporibus Stephani papae et Cypriani Carthaginensis, fuisse definitam jam saeculo tertio, de recipiendo haereticorum [Col. 0191D] baptismate, sive de non rebaptizandis iis qui ab haereticis semel rite baptizati fuissent. Num vero et ii tanquam vere baptizati haberentur, qui a non baptizatis baptizati fuissent, perspicue nondum traditum fuerat. Hinc Augustinus in ea quaestione se dubitantem exhibuit, quanquam in eam potius sententiam inclinaret, qua diceret validum esse baptismum, ut apparet ex can. 31 de cons., dist. 4. Recentioribus saeculis, prout res incideret, singularibus pontificum maximorum rescriptis, definiri controversia coepit. Hinc legimus in lib. V Capitularium, capite 6: »Si quis baptizatus est a presbytero non baptizato, et sancta Trinitas in ipso baptismo invocata fuit, baptizatus est, sicut Sergius papa dixit, Impositione vero manus indiget. Gregorius episcopus Romanus, et Joannes Sacellarius sic senserunt.« Item sub Nicolao I Bulgari in eadem controversia Romanum antistitem consuluerunt, rescriptoque definitum, valere baptismum etiam a non baptizato collatum, ubi legitima [Col. 0192A] baptismatis fuisset forma servata, can. 24, de cons. dist. 4. Ita rescribendi causam Romani antistites pro data occasione exhauriebant ex veterum Patrum Augustini et Isidori monumentis. Etenim Augustinus passim in libris suis tradebat, in conferendo baptismatis sacramento, sicut non probitatem, ita neque fidem ministrantis attendi oportere, cum baptismatis virtus tota dependeat ex institutione Christi, non ex merito conferentis. Atque ut de Isidoro loquar, ipse in cap. 24 lib. II de ecclesiasticis Officiis ita scribebat: »Constat, baptisma solis sacerdotibus esse traditum, cujusque mysterium nec ipsis diaconibus explere est licitum absque episcopis vel presbyteris, nisi illis procul absentibus ultima languoris cogat necessitas; quod et laicis fidelibus plerumque permittitur, ne quisquam sine remedio salutari de saeculo evocetur. Haeretici autem, si tamen in Patris, et Filii, et Spiritus sancti attestatione docentur baptisma suscepisse, 237 non iterum sunt baptizandi, sed solo chrismate et manus impositione [Col. 0192B] purgandi. Baptismus enim non est hominis meritum, sed Christi: ideoque nihil interest haereticus an fidelis baptizet. Quod sacramentum tam sanctum est, ut nec homicida ministrante polluatur. Habet quidem haereticus baptismum Christi; sed quia extra unitatem fidei est, nihil ei prodest. At ubi ingressus fuerit, statim baptisma, quod habuerat foris ad perniciem, incipit illi jam prodesse ad salutem. Quod enim accipit, approbo, sed quia foris accipit, improbo. Dum autem venerit, non mutatur, sed agnoscitur: character est enim regis mei baptismus, non error sacrilegus; corrigo desertorem, non muto characterem.« Itaque sententiae Patrum Augustini et Isidori perspicuae erant in ea parte qua tradebatur baptisma collatum ab haereticis valere; in altera autem parte, qua quaeri posset, an baptizatum esse oporteret qui baptizaret, dubiae quodammodo videbantur; ubi enim tradebant illi, non attendi meritum baptizantis, sed unam Christi sacramenti auctoris institutionem, generalis traditio videbatur ad [Col. 0192C] non baptizatos facile producenda; at ubi de haereticis ac proinde de baptizatis hominibus praecipuum sermonem habebant, coerceri videbatur generalis illa definitio ad eos tantum qui jam baptizati proponerentur. Dubia mens Patrum explicari debuit per pontifices maximos, inter quos nominatus est Sergius et Gregorius, nominari autem etiam potuisset Nicolaus I, unde Collectores canonum, ut rem universam paucis perstringerent, exposuerunt, aliud forte erui posse ex Augustino et Isidoro; sed Romanorum antistitum definitionem omnibus veterum dubitationibus praevalere. En paucis explicatam laudati canonis 59 sententiam, in cujus initio dubitatio proponebatur, qualis ex Isidori aut Augustini dictis emergebat; in cujus deinde fine prodita est sententia pontificum maximorum. Nonnulla adjicio ad interpretationem laudati capitis 6 libri V Capitularium, ubi dicitur, haptizatum a presbytero non baptizato impositione manuum indigere; vel enim nomine impositionis [Col. 0192D] manuum intelligitur impositio manuum caeremonialis, et eam facere jure non poterat presbyter non baptizatus: vel intelligitur impositio manuum ab episcopo facienda in sacramento confirmationis. Fingamus enim vero agi de presbytero non baptizato, qui una et sacramentum baptismatis, et sacramentum confirmationis juxta aliquarum provinciarum veterem morem contulisset, uti in can. 1, dist. 95 et in cap. 4 de consuetudine: licet non esset iterandum baptismatis sacramentum, erat tamen iterandum sacramentum confirmationis, quod passim apud veteres nomine impositionis manuum appellatur. Aliter dicendum est de manus impositione, cum qua loco supra laudato Isidorus aiebat recipiendos esse baptizatos ab haereticis; etenim manus illa impositio erat reconciliatoria, qua scilicet haeretici ad Ecclesiam revertentes reconciliari solebant. Quod vero in eodem canone legitur, presbyterum non baptizatum baptizandum esse, sed non [Col. 0193A] iterum ordinandum, nullibi legitur apud veteres Patres, vel Augustinum, vel Isidorum. Neque ego ibi arbitror abjectum fuisse, ut indicaret auctor canonis ita aliquando fuisse servatum, sed potius ut quaedam dubitandi causa proponeretur. Siquidem quae inde sequuntur, sed Romanus pontifex, etc., ideo adsuta fuerunt, ut 238 significaretur praecedentia canonis verba in disciplinam Ecclesiae nunquam recepta fuisse. Auctor Palearum ad id respexisse videtur, cum descripsit canonem subsequentem, id est 60, ubi statuitur, presbyterum non baptizatum, et baptizandum esse, et iterum ordinandum. Depromptus ille canon fuit ex lib. VI Capitularium, cap. 94, ibi: Si quis presbyter ordinatus deprehenderit, se non esse baptizatum, baptizetur, et ordinetur iterum, et omnes quos prius baptizavit. Burchardus eumdem canonem retulit sub nomine concilii apud Compendium (neque enim expresse Capitularia Francorum nominare opportunum ducebat apud Germanos tunc Francis infensos) in cap. 74 lib. I, et ex Burchardo Ivo in parte I, cap. [Col. 0193B] 268. Baluzius autem in notis ad Capitularia jam animadvertit, in concilio Compendiensi illum canonem non reperiri. Ego illud monumentum invenio inter canones poenitentiales Theodori Cantuariensis, de quibus inferius suo loco disserendum erit. Sane in ea parte, qua statuitur presbyterum non baptizatum et baptizandum esse, et iterum ordinandum, rectam agnoscimus sententiam relatam deinde in cap. 1 de Presbytero non baptizato, juxta quam jure rescribendum voluit Innocentius III in cap. 3, eod. tit. Verum in ea parte, qua traditur baptizatos ab eodem presbytero esse rebaptizandos, referri quidem potest ad veterum dubitationes, de quibus modo sermonem habebam; at postquam aliud rescriptis maximorum pontificum definitum est, recipi minime potuit. Hinc omissa fuit ea capitis pars in dicto cap. 1 de Presbytero non baptizato, et Romani Correctores in dicto can. 60 eamdem detrahendam a Gratianeis Codicibus non immerito existimarunt.

45. Ex variis veterum Patrum sententiis, Hieronymi, [Col. 0193C] Gregorii Magni et Isidori compositum a Gratiano fuisse canonem 84, caus. 1, qu. 1, jam alibi animadverti; nimirum tum in cap. 59 partis II, tum in cap. 3 partis hujus III, ubi et quae Gregorii, et quae Hieronymi essent, exhibui. Superest nunc ut ea describam quae deprompta fuerunt ab Isidoro. Nimirum apud Isidorum in lib. VI Etymologiarum, cap. 19, nonnulla leguntur, ad quae exigendus est versiculus Mysterium itaque, usque ad versiculum, Hoc de corpore, ibi: »Sacrificium dictum, quasi sacrum factum, quia prece mystica consecratur, in memoriam pro nobis dominicae passionis: unde hoc eo jubente corpus Christi et sanguinem dicimus, quod dum sit ex fructibus terrae, sanctificatur et fit sacramentum, operante invisibiliter Spiritu Dei, cujus panis et calicis sacramentum Graeci Eucharistiam dicunt, quod Latine bona gratia interpretatur. Et quid melius corpore et sanguine Christi? Sacramentum est in aliqua celebratione, cum res gesta ita sit, ut aliquid significare [Col. 0193D] intelligatur, quod sancte accipiendum est. Sunt autem sacramenta, baptismum, et chrisma, corpus et sanguis Christi, quae ob id sacramenta dicuntur, quia sub tegumento corporalium rerum virtus divina secretius salutem eorumdem sacramentorum operatur, unde et a secretis virtutibus, vel sacris sacramenta dicuntur. Quae ideo fructuose penes Ecclesiam fiunt, quia sanctus in ea manens Spiritus eorumdem latenter sacramentorum operatur effectum, unde seu per bonos, seu per malos ministros intra Dei Ecclesiam dispensetur; tamen 239 quia Spiritus sanctus mystice illa vivificat, quae quondam apostolico in tempore visibilibus apparebat operibus, nec bonorum meritis dispensatorum amplificantur haec dona, nec malorum attenuantur, quia neque qui plantat est aliquid, neque qui rigat, sed qui incrementum dat Deus, unde et Graece mysterium dicitur, quod secretam et reconditam habeat dispensationem.«

Observaverunt jam Romani Correctores, non Isidori [Col. 0194A] tantum, sed aliorum complurium monasticae vitae institutorum sententias congestas fuisse in can. 100, caus. 11, qu. 3, qui integer exstat apud Smaragdum monachicarum regularum compilatorem. Paulo aliter canonem descripsit Ivo in parte 14 decreti, cap. 110, his verbis: »Qui consentit peccantibus, et defendit alium delinquentem, maledictus erit apud Deum, et apud homines, et corripietur increpatione severissima. Hinc et quidam sanctissimus Pater ait: Si quis errori alterius consenserit, sciat se cum illo simili modo culpabilem judicandum et excommunicandum.« Laudat autem Ivo ex dictis Basilii. Revera in regula Basilii ab Holstenio edita, interrogatione 26, nonnulla leguntur similia, ibi: »Quale judicium esse debet de his qui fratres defendunt? Resp. ut mihi videtur, gravius ab illo quod dixit Dominus: Quia expedit illi, ut suspendatur mola asinaria ad collum ejus, et praecipitetur in mare, quam ut scandalizet unum ex minimis istis. Non enim jam correptionem, ac emendationem, sed defensionem ad [Col. 0194B] confirmandum peccatum suum suscipit qui delinquit, sed et alios ad simile provocat malum, ita ut conveniat ei, qui peccantes defendit, illud quod dictum est: quia si non ostenderitis fructus dignos poenitentiae, excidemini, et in ignem mittemini.« Praeterea in regula S. Pachomii ab eodem Holstenio edita, cap. 176, exhibentur ipsa priora verba Gratianei canonis, ibi: »Qui consentit peccantibus, et defendit alium delinquentem, maledictus erit apud Deum et homines, et corripietur increpatione severissima.« Ut vero huc referantur consonantes Isidori sententiae, ex quibus monumentum sancto eidem viro non injuria attributum videtur, animadverto in primis, Isidorum ita scripsisse in lib. III Sententiarum cap. 32, in fine: »Plerique mali similes sibi in malum defendunt, et patrocinio suo pravos contra correptionem bonorum suscipiunt, ne unde displicent emendentur; adjicientes in se aliena delicta, ut non tantum de suis malis, sed etiam de aliorum facinoribus puniantur quorum peccata defendunt.« Et in [Col. 0194C] cap. 50, in fine: »Cujus peccatum quisque sequitur, necesse est ut ejus poenam sequatur. Neque enim impar erit supplicio, cujus erroris quisque par est ac vitio.« Item in regula monachorum, cap. 14: »Peccantem autem nullus occultet, criminis enim est consensio post secundam admonitionem celare quempiam peccantem.« Similia praeterea sunt in libellis Isidoro tributis. Sic in Norma vivendi, cap. 12, ita legitur: »Non solum quippe factorum, sed conscius peccati tenetur obnoxius; neque immunis est a scelere, qui ut faceret male, obedivit. Similis est qui obtemperat, malo ei qui facit malum; facientem et obsequentem pari poena constringe.« Et in lib. II Synonymorum cap. 16; »Similis est qui obtemperat in malo ei qui agit malum.« Porro haec fere omnia nemo non videt ad monachorum institutiones pertinere, ad quas propterea memoratus Gratiani canon praecipue exigetur.

240 46. Non dissimili ratione Isidori nomen praesefert [Col. 0194D] canon 101, caus. 11, qu. 3, cujus sententiam in regulis brevioribus S. Basilii inveniri jam adnotaverunt Correctores Romani. Plurimum etiam convenit cum iis quae tradit Basilius in Asceticis cap 11, ita scribens: »Si malus sit Dominus iniqua praecipiens, et servum ad transgressionem mandati veri Domini nostri Jesu Christi cogens, satagendum est ut caveatur ne nomen Domini blasphemetur propter servum illum, si faciat aliquid quod Deo displiceat.« Consonat praeterea Hieronymus in iis verbis, quae superius retuli ad can. 93, caus. 11, quaest. 3. Ut vero ad Isidori unius sententias respiciamus, cujus proinde nomine canon descriptus est, lego in libro ejusdem de Contemptu mundi: »Ita autem obtempera homini, ut voluntatem Dei non offendas.« Item in libro de Norma vivendi: »Cunctis in praeceptis sic obtempera, ut obtemperando hominum votis Deum non offendas.« Denique in libro II Synonymorum cap. 16: »Malum facere jussus, non acquiescas, malum [Col. 0195A] facere jussus non consentias. Noli in malum potestati cuipiam consentire, etiamsi poena compellat: melius est mortem pati, quam perniciosa jussa complere, etc.« Caeterum quae horum librorum fides sit et auctoritas, jam superius attigimus.

Quod sub nomine Isidori legimus in can. 4, caus. 20, qu. 1, non videtur omnino placuisse Isidoro eidem, si ipsius est regula monachorum illi tributa; si quidem in cap. 4 ita legitur inter caetera: »Omnis conversus non est recipiendus in monasterio, nisi prius ipse scripto se spoponderit permansurum.« Caeterum sub Isidori nomine, uti testantur Romani Correctores, legitur apud Smaragdum in expositione regulae S. Benedicti. Ego vero non puto, verba ipsa esse Isidori, sed potius Smaragdum paucis exposuisse, quid temporibus Isidori vigeret de parvulis voluntate parentum monasteriis addicendis. Id deductum in primis fuit ex canone 49 concilii Toletani IV, cui praefuit Isidorus, quem ego ideo huc referendum censui (habetur autem in can. 3, eadem [Col. 0195B] causa et quaestione) his verbis: »Monachum aut paterna devotio, aut propria professio facit; quidquid horum fuerit all gatum (legunt alii allegatum) tenebit. Proinde his ad mundum reverti intercludimus aditum, et omnem ad saeculum interdicimus regressum.« Notat ad hunc canonem Baluzius, hanc disciplinam renovatam deinde fuisse a Chindasuinto rege edita constitutione quae exstat in lib. III legis Wisigothorum, tit. 5, cap. 3. Itaque ex canone Toletano regulam efformavit Smaragdus sub nomine sancti Hispalensis antistitis, adjiciens Samuelis exemplum; de quo nonnulla etiam apud Isidorum invenerat, tum in Comment. in lib. 1 Regum cap. 1, tum in allegoriis in sacram Scripturam versic. Anna, et versic. Samuel.

47. Ex iis quae dicta sunt colligitur aliquando Gratianum Isidorum pro Basilio laudavisse. Id evenire facile potuit ex breviatis notis, quibus veteres amanuenses utebantur. Finge enim, illos ita scripsisse [Col. 0195C] Bsius pro dictione Basilius. Qui legebant, occasionem capiebant, ut legerent: B. Isidorus, id est, Beatus Isidorus. Id evenisse puto in canone 19, caus. 22, qu. 4, cujus verba habentur in regulis brevioribus Basilii Rulfino interprete interrogatione 184, ibi: »Si quis praeventus fuerit, ut diffiniat agere aliquid 241 eorum, quae non placent Deo, poenitentiam debet agere . . . . Oportet irrita revocare, quaecunque ex praesumptione contra mandatum Dei statuuntur.« Nihil in praesentia adjicio de versiculo Tribus: hunc enim jam superius expendi, ubi agendum fuit de Hieronymi monumentis.

48. In canone 18, caus. 33, qu. 2, non ipsa Isidori verba exhibentur, sed paucis perstringitur ea sententia, quam sanctus vir habet in cap. 19 libri II de Officiis ecclesiasticis, ibi: Apostolus, praecipio, inquit, non ego, sed Dominus, uxorem a viro non discedere. »Prohibet enim dimitti quacunque ex causa, ne aliis conjungatur secundum consuetudinem Judaeorum, [Col. 0195D] quam Dominus interdixit, dicens: Quicunque dimiserit uxorem suam, excepta fornicationis causa, et aliam duxerit, moechatur. Solum, ut ait Hieronymus, adulterium est, quod uxoris vincat affectum, imo cum illa unam carnem in aliam diviserit, et se fornicatione separaverit, a marito non debet teneri, ne virum quoque sub maledicto faciat, dicente Scriptura, qui adulteram tenet, stultus et impius est. Ubicunque est igitur fornicatio, et fornicationis suspicio, libere uxor dimittitur. Quid ergo, si sterilis est, si deformis, si aetate vetula, si fefida, si temulenta, si iracunda, si malis moribus, si luxuriosa, si gulosa, si fatua, si vaga, si jurgatrix, et maledica? Tenenda est, velis, nolis, et qualiscunque accepta est habenda.« Non multum quoque a Gratianeo canone distat quod legitur apud Hincmarum Rhemensem in opusculo de divortio Lotharii in responsione ad quintam interrogationem ibi: »Legaliter initum conjugium nulla potest ratione dissolvi, nisi conjuncta separatione [Col. 0196A] spirituali, aut manifesta confessione, vel aperta convictione ex corporali fornicatione.«

49. Nemo inficiari potest depravatam esse inscriptionem canonis 14, caus. 35, qu. 2, ita conceptam: Isidorus ex concilio Manticensi, vel, ut aliquae editiones habent, Maciensi. Ivo Carnotensis in parte IX Decreti cap. 44, idem monumentum laudavit omisso Isidori nomine ex concilio Manticeno. Hugo autem a S. Victore in lib. II de Sacramentis, parte XI, cap. 15, ex concilio Mantisconensi. Quid vero ultra investigemus? Legitur canon ille in concilio Vormaciensi anni 868, numero 78, his verbis: »Contradicimus quoque, ut in quarta generatione nullus amplius conjugio copuletur; ubi autem post interdictum factum inventum fuerit, separetur. Sane eadem, quae in viri, haec nimirum in uxoris parentela de lege nuptiarum regula custodienda est; quoniam constat eos duos esse in carne una. Ideo communis illis utrinque parentela esse credenda est; sicut scriptum est: Erunt duo in carne una.« Eadem verba leguntur [Col. 0196B] in concilio Moguntino I anni 847, can. 30; similis autem sententia reperitur in concilio Cabilonensi anni 813, can. 29, ibi: »Sane quae in proprio viro, haec nimirum in uxoris parentela de lege nuptiarum regula custodienda est. Quia ergo constat eos duos esse in carne una, communis illis utrinque parentela esse credenda est, sicut scriptum est: Erunt duo in carne una.« Itaque concilium Vormaciense apud Collectores Maciense corrupto nomine appellari coepit, aut Manticense, unde Gratianus in inscriptione canonis facile lapsus deprehenditur. Sed quaeres, qua ratione fieri potuerit ut Isidori nomen irreperet? Ego puto Gratianum erravisse ex Codice Ivonis; 242 etenim apud Ivonem canon memoratus sub nomine concilii Manticeni describitur in parte IX, cap. 44, deinde in cap. 45 subsequitur haec inscriptio: Item ex dictis Isidori: ex particula Item, quae conjunctionem facere videtur, arbitratus est Gratianus etiam praecedenti canoni posse Isidori nomen ascribi.

50. Supersunt adhuc canones 1 et 6, caus. 35, qu. [Col. 0196C] 5, in quibus non Isidori verba referuntur, sed tantum ideo Isidori nomen laudatur, quod multa ad hanc rem Isidorus tradidit in lib. IX Etymologiarum, cap. 5 et sequentibus, imo canon 6 totus est Julii Pauli in libro IV Sententiarum, t.t. 11, de Gradibus. Hunc canonem descripsit Ivo in parte 9 Decreti, cap. 64, nullo adjecto auctoris nomine, ubi tamen notatum fuit ad marginem, multa de ea re ab Isidoro tractari, quod censeo occasionem dedisse Gratiano putandi Isidorum fuisse canonis auctorem. Hinc palam faciam Isidori verba in dicto cap. 5 et seqq., ad quae Gratianea monumenta exigantur atque emendentur. Ait ille: »Pater est, a quo nascitur initium generis: itaque is paterfamilias vocitatur. Pater autem dictus eo quod patratione peracta filium procreet . . . . Mater dicitur, quod exinde efficiatur aliquid; mater enim est quasi materia, nam pater causa est . . . . Avus patris pater est, ab aevo dictus, id est ab antiquitate. Proavus avi pater est, quasi prope avum. Abavus [Col. 0196D] proavi pater, jam longe ab avo. Atavus abavi pater. Tritavus atavi pater, quasi tretavus [F. leg. tetravus], id est, quartus supra abavum. Sed tritavus ultimum cognationis nomen est. Familia autem oritur a patre, terminatur in tritavo. Filius et filia a familia dicti, ipsi enim primi in ordine nascentium existunt . . . . Nepos est qui ex filio natus est, dictus autem nepos quasi natus post . . . . Pronepos est, qui ex nepote conceptus, natusque est; et dictus pronepos, quasi natus porro post . . . . Pronepos dictus, quia prope nepotem. Abnepos, quia sejungitur ab nepote. Est enim inter illum et nepotem pronepos. Adnepos abnepotis filius, trinepos adnepotis filius, quia post nepotem quartus in ordine est, quasi tetranepos. Minores autem non dicimus, nisi quoties graduum deficit nomen, ut puta, filius, nepos, pronepos, abnepos, adnepos, trinepos. Ubi isti gradus defecerint, merito jam dicimus minores, sicut et majores dicimus post patris, avi, proavi, abavi, atavi, tritavi vocabulum.« Post haec [Col. 0197A] transit Isidorus in capitibus subsequentibus ad explicanda cognatorum agnatorumque nomina, quos collaterales appellamus, ibi: »Fratres dicti eo quod sint ex eodem fructu, id est ex eodem semine nati . . . Soror autem, ut frater, nam soror est ex eodem semine dicta, quod sola cum fratribus in sorte agnationis habeatur. Fratrum filii patrueles dicti, eo quod patres eorum germani fratres inter se fuerunt. Consobrini vero vocati, qui aut ex sorore et fratre, aut ex duabus sororibus sunt nati, quasi consororini. Fratrueles autem materterae filii sunt: sobrini consobrinorum filii. Tius Graecum nomen est. Patruus frater patris est quasi pater alius, unde decedente patre pupillum prior patruus suscipit, et quasi filium lege tuetur. Avunculus est matris frater, cujus nomen formam diminutivi habere videtur, quia ab avo venire monstratur. Amita est soror patris, quasi alia mater. Matertera 243 est soror matris, quasi altera mater. Socer est qui filiam dedit. Gener est qui filiam duxit, gener autem dicitur quod asciscatur ad [Col. 0197B] augendum genus. Socer autem, et socrus, quod generum, vel nurum sibi associavit. Vitricus autem, qui uxorem ex alio viro filium, aut filiam habentem duxit, et dictus vitricus quasi novitricius, quod a matre superducatur novus. Privignus est, qui ex alio patre natus est, et privignus dici putatur, quasi privigenus, quia prius genitus, unde et vulgo ante natus. Vocabula autem a gente haec videntur declinata, genitor, genitrix, agnati, agnatae, cognati, cognatae, progenitores, progenitrices, germani, germanae.« Post haec in aliquibus exemplaribus, uti superius jam adnotatum est, leguntur verba canonis 1, caus. 35, qu. 4, ac denique in cap. 7 exspatiatur Isidorus clarius indicans ascendentium et descendentium gradus, item collateralium, id est patruorum, amitarum, avunculorum et materterarum, his verbis: »Auctor mei generis, pater mihi est, ego illi filius, aut filia. Patris mei pater, mihi avus est, ego illi nepos, aut neptis. Patris mei avus, mihi proavus est, ego illi pronepos, aut proneptis. Patris mei proavus, mihi [Col. 0197C] abavus est, ego illi abnepos, aut abneptis. Patris mei abavus, mihi atavus est, ego illi adnepos aut adneptis. Patris mei atavus mihi tritavus est, ego illi trinepos, aut trineptis. Patris mei frater, mihi patruus est, ego illi fratris filius, aut filia. Patrui mei pater, mihi pater magnus est, ego illi filii fratris filius, aut filia. Patrui mei avus, mihi propatruus est, ego illi filii, aut filiae nepos, aut neptis. Patrui mei proavus, mihi adpatruus est, ego illi nepotis, aut neptis filius, aut filia. Matris meae soror, mihi amita est, ego illi fratris filius, aut filia: Amitae meae mater, mihi amita magna est, ego illi filiae fratris filius, aut filia. Amitae meae avia, mihi proamita est, ego illi neptis filius, aut filia. Amitae meae proavia, mihi abamita est, ego illi neptis nepos, aut neptis. Matris meae frater, mihi avunculus est, ego illi sororis filius, aut filia. Avunculi mei pater, mihi avunculus magnus est, ego illi filii sororis filius, aut filia. Avunculi mei avus, [Col. 0197D] mihi proavunculus est, ego illi filii nepos, aut neptis. Avunculi mei proavus mihi abavunculus est, ego illi neptis filius, aut filia. Matris meae soror mihi matertera est, ego illi sororis filius, aut filia. Materterae meae soror, mihi matertera magna est, ego illi sororis nepos, aut neptis. Aviae meae soror, mihi abmatertera est, ego illi pronepos sororis, aut proneptis. Proaviae meae soror, mihi promatertera est, ego illi neptis filius aut filia.«

51. Utilissimam operam Berardum in Gratianeis canonibus genuinis ab apocryphis discernendis, corruptis ad emendatiorum Codicum fidem exigendis, difficilioribus interpretatione illustrandis, posuisse, satis opinor, vel ex hoc specimine de Isidoro nostro constat. Ejus tamen judicium de legitimis quibusdam Isidori operibus minus probo. Vellem etiam canones [Col. 0198A] Isidorianos ad editionem potius Grialianam quam ad Breulianam 244 exegisset. Sed editionem Grialii, ut videtur, ad manus non habuit, neque mss. alia exemplaria inspexit quibus juvari posset.



CAPUT XXXIII. Isidori laudes ex quibusdam veteribus scriptoribus collectae.

1. Satis quidem multa jam allata sunt, ex quibus liquido colligi possit doctrinam Isidori magno in pretio ab antiquis scriptoribus habitam fuisse. Quaedam tamen addere juvabit, ut intelligatur, Isidorum non solum ab iis laudatum fuisse, qui data opera gesta ejus exposuerunt aut elogium adornarunt, ut Braulio, Ildefonsus, Redemptus, historici anonymi ejus Vitae, aut translationis corporis, Martinus Legionensis [Col. 0198B] in sermonibus de ejusdem translatione, et alii, sed etiam ab his qui, aliud agentes, aut in Isidori laudes excurrerunt, et ad confirmanda religionis nostrae dogmata et instituta, vel ad omnigenae eruditionis copiam Isidori auctoritate usi sunt. Neque vero anxie quaerendi mihi sunt istiusmodi scriptores: quis enim modus, aut finis huic labori et studio esset? sed nonnullos tantum, qui sese mihi facile obtulerunt, producam; plures in notis ad ipsa opera, cum sese dabit occasio, revocabo, aut denuo in medium proferam.

2. Joseph Rodriguez de Castro, tom. II Bibl. Hisp., pag. 293, caput de S. Isidoro ita exorditur: De S. Isidoro (verba ejus Hispana Latine reddo) altero Daniele, ut S. Gregorius Magnus sensit, doctore Hispaniarum, ut S. Braulio, et archiepiscopus (imo episcopus) D. Lucas Tudensis, speculo episcoporum et [Col. 0198C] sacerdotum, ut S. Ildefonsus, praelato episcoporum, et principe sacerdotum, ut S. Martinus (Legionensis, ut puto), apostolo Christi, ut archiepiscopus Compostellanus D. Petrus judicavit, etc. Dolendum, quod Rodriguezius loca non indicet ex quibus praeclaras has Isidori laudes deprompsit. Sed illa Gregorii Magni, Braulionis et Ildefonsi verba ex apocryphis, ut opinor, libris hausit. Archiepiscopus ille Compostellanus per me fuerit Petrus Monsoro, sive, ut alii vocant, Monsoncio, qui a nonnullis saeculo X ascribitur, ab aliis saeculo XII, de quo videri potest Nic. Antonius. Sed cum ipse Rodriguezius p. 487, contendat, nullum Petrum Monsoro, sive Monsoncium episcopum 245 Compostellanum inter Hispanos scriptores locum tenere posse, rursus haereo, [Col. 0198D] atque scire aveo quem Petrum archiepiscopum Compostellanum Isidori laudatorem appellaverit.

3. S. Valerius abbas monasterii Montensis, scriptor Vitae S. Fructuosi, episcopi Bracharensis, saeculo VII exeunte, S. Isidorum cum Fructuoso his verbis comparat: Postquam antiquas mundi tenebras supernae veritatis nova irradiavit claritas, et a sede Romana prima sanctae Ecclesiae cathedra, fidei catholicae dogmatum fulgurans rutilaret immensitas, atque ex Aegypto, orientali provincia, excellentissima sacrae religionis praemicarent exempla, et hujus occiduae plagae exiguae perluceret extremitas, perspicuae claritatis egregias divina pietas duas illuminavit lucernas: Isidorum, reverentissimum scilicet virum, Hispalensem [Col. 0199A] episcopum, atque beatissimum Fructuosum ab infantia immaculatum et justum. Ille autem oris nitore clarens, insignis industriae sophistae artis indeptus primitias, dogmata reciprocavit Romanorum: hic vero in sacratissimo religionis proposito, Spiritus sancti flamma succensus, ita in cunctis spiritualibus exercitatus, omnibusque operibus sanctis perfectus emicuit, ut ad Patrum se facile coaequaret antiquorum meritis [Forte merita] Thebaeorum. Ille activae vitae industria universam extrinsecus erudivit Hispaniam: hic autem contemplativae vitae peritia vibrante fulgore micans, intima cordium illuminavit arcana. Ille egregio rutilans eloquio, in libris claruit aedificationis; hic autem culmina [Forte culmine] virtutum coruscans, exemplum relinquens sanctae religionis, et innocuo gressu secutus est vestigia Domini nostri et Salvatoris, etc. [Col. 0199B] Ita edidit Florezius tom. XV Hisp. sacr., ex nova Codicum mss. recensione post Sandovalium, Tamayum et Mabillonium.

4. Hoc idem elogium editum fuit a Constantino Cajetano, p. 6, nomine anonymi Benedictini in Vita S. Fructuosi abbatis et episcopi Bracharensis. Sed constat jam auctorem Vitae S. Fructuosi abbatis Dumiensis et episcopi Bracharensis, qui paulo post Isidorum floruit, fuisse Valerium abbatem monasterii S. Petri de Montibus saeculo VII exeunte Edita fuit ea Vita a Prudentio Sandovalio, Joanne Tamayo de Salazar, Mabillonio in Actis sanctorum Benedictinorum saeculo II, p. 581, a Bollandianis ad diem XVI Aprilis. Florezius tom. XV Hisp. sacr., pag. 139, et Bayerius in not. ad Biblioth. Vet. Hisp., l. v. c, n. [Col. 0199C] 263, observant, in Codicibus Ovetensi, 246 Carrazedensi, Arlanziensi, Toletano et aliis Vitam S. Fructuosi inter genuina Valerii opera recenseri stylumque plane Valerii esse. Monachatus vero Benedictinus Fructuosi et Valerii Benedictinis facilius quam aliis probabitur. Consule Nic. Antonium loc. cit. Bibliothecae Vet. Hisp.

5. Isidoro laudi verti debet, quod in antiquis sententiarum collectionibus ex sanctis Patribus ejus nomen et auctoritas reponatur. Hoc in studio excerpendi flores ex sanctis Patribus multi olim floruerunt. In libro Joannis Egonis de Vir. illustr. monast. Augiae Divitis apud Pezium tom. I Anecd., part. III, laudatur cap. 9. Reginbertus monachus, qui saeculo IX bibliothecae praefuit, plura volumina manu sua descripsit, [Col. 0199D] praeposito plerumque epigrammate: Magno in honore Dei, etc., et excerpsit compendia et flosculos ex SS. Patribus. Celeberrimum est hoc in genere opus inscriptum Liber scintillarum collectus de sententiis sanctorum Patrum, scilicet Ambrosii, Athanasii, Augustini, Basilii, Caesarii, Clementis, Cassiani, Cypriani, Effren, Isaiae, Eusebii, Gregorii, Hieronymi, Hilarii, Isidori, Josephi, Origenis, et Vitarum Patrum. Tom. VII Operum Bedae titulus huic operi est, Quaestiones Patrum, et initio inter Patres commemoratur Sedulius, fortasse poeta auctor carminis de historia evangelica; cujus tamen nihil in opere ipso invenio. Non diversum puto opus quod apud Bandinium, plut. 35, tom. IV, cod. 5, S. Crucis inscribitur Alcuini Scintillarius, [Col. 0200A] in quo cum Ambrosio et aliis Isidorus laudatur. Hic scintillarum liber, qui in nonnullis Codicibus Bedae ascribitur, in aliis tribuitur Paulo Alvaro Cordubensi, de quo videri potest Nic. Antonius in Bibl. Vet. Hisp. cum not. Bayerii, et Florezius Hisp. sacr. tom. XI, p. 47 seqq., in aliis Defensori, monacho Locogiacensi apud Pictones, quod ex praefatione colligit Fabricius in Biblioth. med. aevi verbo Defensor. Alii minus recte Caesarium episcopum, aut Cassiodorium auctorem ejus collectionis asserunt. Beda certe in comment. in sacram Scripturam verba Isidori cum aliorum Patrum verbis colligit.

6. In Codice Vaticano Reginae Suecorum 254 exstat similis collectio: Incipiunt sententiae de diversis libris sanctorum doctorum excerptae. Incipit: Dei omnipotentis Filius; desinit: ferventius inhiare cognoscit. Auctores [Col. 0200B] sententiarum laudantur Isidorus, Beda, Xystus, Gregorius, Augustinus, Seneca, Hieronymus. Sequitur in eodem Codice 247 aliud opus, cujus primus titulus est: Incipiunt capitula de callidi hostis insidiis: sed revera est collectio sententiarum Isidori, Cassiodorii, Hilarii, Hieronymi, Gregorii, Xysti.

7. Inter mss. Codices Florentinos S. Crucis Bandinius, plut. 10, enumerat Codicem 10 membranaceum saeculi XIII ineuntis, in quo advertit, post Auroram Petri de Riga ascripta esse quaedam dicta sententiosa ex Petro apostolo, Seneca, Bernardo, Augustino et Isidoro. Ibidem plut. 36 recenset Codicem 9 membr. saeculi XIV, Liber de auctoritatibus sanctorum editus a Fratre Vincentio Belluacensi ordinis Praedicatorum. [Col. 0200C] Sententiae depromptae sunt ex Isidoro et aliis. Liber neque ab Echardo, neque a Fabricio memoratur, ut Bandinius observat.

8. In Codice Bibliothecae veteris Vaticanae 2951, post Isidori librum De mundo et alia, pag. 135, incipiunt sententiae ex pluribus veteribus ad multiplex rerum argumentum, inter quos Isidorus etiam nominatur. Verum hoc opus auctoris non ita prisci est. Sic etiam saeculo XIII Thomas Hibernicus scripsit Manipulum florum, sive Flores omnium doctorum, qui super sacris litteris scripserunt: quod opus saepissime recusum fuit. Antiquius est collectaneum sententiarum Megingoti ad Reginmarum episcopum Pataviensem saeculo XII, cujus meminit Pezius in dissert. Isagog. Tom IV Thesauri Anecdot., p. 3. Mengigotus [Col. 0200D] sententias collegit ex Cypriano, Ambrosio, Augustino, Hieronymo, Prospero Aquitanico, Claudio Mamerto, Gregorio Magno, Beda, Haeymone (sic) Halberstadiensi, Smaragdo abbate, et Severino episcopo. A Pezio non nominatur Isidorus. Fabricius in Bibl. med. aevi de Mengigoto isto, sive Mengoto haec praetermisit, et pauca alia annotavit.

9. Inter appendices Operum Augustini tom. VI relatum est opus inscriptum Speculum, quod Maurini editores arbitrantur collectum ex sententiis Augustini, Gregorii et Isidori, imo et Alcuini: Mabillonius vero in Analectis, p. 492 edition. Paris. 1723, asserit excerptum ex Confessione fidei, quam Alcuino adjudicat. Sed, ut recte Riscus tom. XXXI [Col. 0201A] Hisp. sacr. pag. 162 animadvertit, Taio saeculo VII, quo floruit etiam Isidorus, cum sententias ex Gregorio Magno colligere sibi proposuisset, additis nonnullis ex Augustino, ex Speculo non pauca decerpsit, tanquam ex opere, ut Riscus putat, Augustiniano vel quod tunc tale censebatur. Loca ergo quae Maurini 248 indicant ex Isidori Sententiarum libris ab auctore Speculi desumpta, potius ab Isidoro ex Speculo excerpta sunt.

10. Inter recensendos mss. Codices saepe occurret Isidori nomen in istiusmodi antiquis sententiarum collectionibus, ut in Codice Vat. 4250, in quo sunt Isidori Collecta ex libris de Trinitate. In Ottobon. 2524, de quo cap. 106, Flores ex Isidoro et aliis Patribus. Inter opera autographa S. Laurentii Justiniani, [Col. 0201B] anno 1684 bibliothecae Vaticanae ab Innocentio XI donata, Codex est 6460, partim papyraceus, partim membranaceus, in 8o parvo, in quo sunt Flores ex variis SS. Patribus et ex S. Isidori libro I de Summo Bono: Compunctio cordis, etc.

11. Clarum etiam est Isidori nomen inter eos qui chronica ex antiquioribus, uti ipso Isidoro et aliis, contexuerunt. Paulo post Isidorum Fredegarius Scholasticus floruit circa annum 641, cujus Chronicon editum est inter Opera Gregorii Turonensis, curante Theodorico Ruinart, col. 585, ubi initio sic praefatur: Itaque beati Hieronymi, Idacii, et cujusdam Sapientis, seu et Isidori, imoque et Gregorii chronicas a mundi origine diligentissime percurrens, usque decedente regno Guntramni, his quinque chronicis [Col. 0201C] hujus libelli, nec plura praetermissa, singillatim congruentia stylo inserui: quod illi solertissime absque reprehensione condiderunt. Notat Ruinartius nec plura praetermissa forte esse pro sexto casu nec pluribus praetermissis. Hanc loquendi rationem in Isidoro aliisque aequalibus saepe ego animadverti: quam tamen inepti correctores Codicum interdum corruperunt.

12. Nic. Antonius Bibl. vet. lib. V, cap. 4, num. 111, nota dignum censet quod Fredegarius vix de auctore Chronici Isidoriani certum se esse ostenderit. Sed, ut ego puto, Fredegarius chronicon alicujus anonymi ab Isidoriano distinctum intelligit, cum chronicon cujusdam sapientis laudat, et particulas seu et pro simplici conjunctione et accipit. Suspicatur [Col. 0201D] etiam Nic. Antonius legendum Georgii, scilicet monachi, pro Gregorii; sed cur sermonem de Gregorio Turonensi esse non intelligemus? Jam multi alii in chronicis conficiendis simili modo Isidorum auctorem laudarunt, praecipue Hispani, ut Isidorus Pacensis, Lucas Tudensis, auctor Historiae generalis Hispaniae sub Alfonsi Sapientis nomine, et alii. Theodoricus Engelhusius saeculo XV scripsit Chronicon chronicorum, et ex libris 249 Etymologiarum Isidori profecit. Ranulphus Higdenus saeculo XIV in suo Polychronico auctoribus usus est Plinio, Isidoro, etc. Joannes Fordun saeculo XV in suo Scotichronico (sic enim inscripsit) saepe Isidorum laudat et sequitur.

[Col. 0202A] 13. Alchuvinus, sive Alcuinus, praeterquam quod in officiis per ferias ex Isidoro quasdam inserit orationes, ita libr. II. adversus Elipandum laudes Isidori exprimit: Quiescite, viri fratres, quiescite, et nolite vestri blasphemiam erroris patribus imputare vestris. Illi sua habuerunt tempora, nobisque praeclara sui sudoris in sancta conversatione reliquerunt vestigia, quos laudamus, amamus. Beati itaque Isidori clarissimi doctoris non solum Hispaniae, verum etiam cunctarum Latinae eloquentiae Ecclesiarum perplurima legebamus opuscula, et in magna habemus veneratione: in quibus nunquam de Redemptoris nostri humanitate adoptionis nomen exaratum invenimus.

14. Ipsum Elipandum, cujus Alcuinus errores refellit, auctoritate Isidori in epistola ad Carolum [Col. 0202B] Magnum usum fuisse innuit Bignaeus in praefatione ad Opera S. Isidori, et ostenditur ex epistola Caroli Magni ad Elipandum et caeteros episcopos Hispaniae: Exemplum mihi Constantini imperatoris proposuistis, cujus initium beatum Isidorum laudasse dicitis, et finem doluisse: quod ne mihi accidat per quemdam Beatum, quem Antiphrasium cognominastis, benigne suadetis. In collectione Conciliorum Labbeana tom. VII, col. 1051, legitur per quemdam beatum: sed scribendum est per quemdam Beatum: nam Beatus vocabatur doctus quidam presbyter Hispanus, qui Elipandi haeresin confutavit. Elipandus autem eum Antiphrasium vocabat, scilicet Beatum per antiphrasin, quasi infelicem. Epistola ad Carolum Magnum edita demum fuit a Florezio e ms. Codice Toletano tom. V Hist. [Col. 0202C] sacr., ubi proposito exemplo Constantini: De quo, inquit, beatus Isidorus dicit: Heu pro dolor! bono usus principio, et fine malo. Ex Chronico petita haec sunt, quae Elipandus in epistola ad Alcuinum iterum atque iterum produxit. In hac autem epistola ita Isidori elogium texit: Beatus quoque Isidorus, jubar Ecclesiae, sidus Hesperiae, doctor Hispaniae, in libro Etymologiarum dicit, etc.

15. Regino Prumiensis coenobii abbas, qui saeculo X claruit, in Chronico ad annum 572 sic habet: Sub his etiam regibus Isidorus, Hispalensis Ecclesiae episcopus, floruit, nulli modernorum doctorum 250 postponendus, qui multa de fide, regulis ecclesiasticisque disciplinis disputavit. Simili modo alii scriptores Chronicorum.

[Col. 0202D] 16. Apud Schelstratum tom. I Antiquit. eccles. exstat Chronicon saeculo XI exaratum ex Codice Vaticano 1358, ubi sub Heraclio: Isidorus episcopus Spalensis in Hispania clarus, doctor eximius, cum Eugenio Toletano, et Selva Narbonensi, et aliis. Antea praemiserat: Concilia Hispaniae Toletana et Hispalense, ubi Leander et Euphemius clari.

17. Hermannus Contractus ad annum 616, tom. I Antiq. lect. Canisii, pag. 497: Hoc tempore Isidorus Hispalensis episcopus clarus in Hispaniis habetur; qui huc usque temporum abbreviationem produxit, at multa egregia opuscula edidit.

18. Sigebertus ad annum 627, in editione Auberti Miraei Antuerpiae anno 1608, pag. 90: In Hispaniis [Col. 0203A] Isidorus Spalensis tum sanctitate, tum doctrina clarebat. Notatur in mss. Codicibus legi Spalensis, ut olim Hispania dicta est Spania.

19. Martinus Polonus ad annum 621: Hoc tempore floruit Isidorus Hispalensis episcopus, beati Leandri successor. Hic vir eruditissimum Etymologiarum librum composuit, etc.

20. Guilielmus Malmesburiensis, lib. II de Gest. Angl., cap. 10: Per Leandrum episcopum Hispanensem (forte Hispalensem) et per Richardum (hoc est, Reccaredum) . . . . Gothi catholico choro uniti sunt. Successit Leandro Isidorus, doctrina sanctitateque nobilis, etc. Confer cap. 28 de hoc Guilielmi loco.

21. Vincentius Bellovacensis, sive Belluacensis, Spec. Hist. l. XXIII, cap. 31: Hic sanctus Isidorus, [Col. 0203B] Hispalensis episcopus, scripsit multa utilia, etc. Recenset Opera. Commentarium in libros Veteris Testamenti allegoriarum nomine donat. Tribuit Isidoro tractatum unum de Corpore et sanguine Domini, et librum Decretorum apostolicorum quem primus, ait, compilavit Isidorus, et ex quo Ivo et Gratianus profecerunt.

22. S. Antoninus in Chronico, part. II, tit. 13, cap. 2, fuse agit de S. Isidoro ejusque operibus: Imperante Heraclio, de quo supra, in Hispaniis claruit beatus Isidorus Hispalensis episcopus circa annum Domini sexcentesimum quadragesimum, sanctitate et doctrina copiosus, etc. In Chronico Leodiensi apud Labb., Biblioth. mss. tom. I, pag. 335, breviter: Anno 613 Isidorus episcopus claruit.

[Col. 0203C] 23. Petrus Equilinus in Catalogo sanctorum, lib. IV, cap. 30: Isidorus 251 episcopus Hispalensis, etc., qui multa volumina Ecclesiae Dei utilia condidit, etc. Quievit Hispali, vita et doctrina praefulgidus, pridie Nonas Aprilis, ibique jacet humatus. Ignorabat videlicet Petrus de Natalibus translationem corporis Isidori. In recensendis ejus libris interdum de uno eodem libro bis sermonem facit, ac multa errat: quatuor libros Sententiarum nominat, Synonymorum viginti, nisi error exscriptorum est; alia ex Vincentio Bellovacensi videtur mutuatus, praesertim de libro Decretorum apostolicorum Romanorum pontificum, canonumque conciliorum. Longum esset omnes chronicorum et catalogorum auctores recensere qui Isidori nostri laudes celebrant.

[Col. 0203D] 24. Panormiuon ignotum mihi nomen est, neque in Bibliotheca Hispanica repertum: exscribam tamen de eo verba Constantini Cajetani in Isidori Elogio, pag. 34: Coronidis loco hic tandem nobis liceat commendare summam summi hujus viri scientiam, ex eo etiam quod utilissimam navaverit operam Ecclesiae catholicae, ut cum ex aliis multis, tum vero ex decretis constat, quorum non minima pars ex illius lucubrationibus decerpta est. Quare hoc in loco animadvertendum illud est, quod Panormiuon quidam episcopus (ut est apud Maurum Castellam) scriptor vetustissimus in libro illo suo de multimoda scripturarum distinctione, dum eorum librorum qui suo tempore ab Ecclesia catholica recepti erant, mentionem facit, universa [Col. 0204A] quoque S. Isidori scriptorum monimenta connumerat. Exstat hujus auctoris opus in ecclesia Bracharensi litteris Gothicis manu exaratum. An Maurus Castella, sive quivis alius, ex Pannormia Ivonis Panormiuonis episcopi nomen confinxit? Ita ego conjiciebam.

25. Samson abbas Cordubensis saeculo IX, lib. I Apologetici cap. 3, tom. XI Hist. Sacr., pag. 344: De nominibus vero ejusdem Filii Dei tam propriis, etc., non mihi aliquid videtur necessarium huic operi inseri. De quibus beatum Isidorum constat mirifice disputasse: quem lector, interrogando ejus Opera, ad liquidum poterit cognoscere coelesti fuisse dono refertum. Saepius Sampson Isidori verba cum laude profert, uti etiam ejus aequalis Alvarus Cordubensis in epistolis et indiculo luminoso, eodem tom. XI Hisp. Sacr., et [Col. 0204B] alii deinde scriptores Hispani. Libri Lucae Tudensis contra Albigenses pleni sunt Isidori laudibus, cujus sententias saepissime Lucas usurpat. Clarissimus, ait lib. II, cap. 7, philosophus catholicorum Isidorus, tam etymologiis 252 quam rerum naturis disserendis, scientiarum et linguarum varietate inter doctores obtinet principatum.

26. Aliquoties jam in his Prolegomenis accidit, et saepius deinceps occurret, ut antiqui scriptores proferantur qui in suam rem Isidori verba allegant. Ejusmodi sunt, ut de nonnullis nunc dicam, Theodulfus Aurelianensis, qui in opere de Spiritu sancto, tom. II Oper. Sirmondi, Isidorum excitat ex lib. VII Etym., cap. 3, ex lib. Differ. II, al. I, cap. 3, ex lib. I Sent., cap. 17. Auctor descriptionis rhythmicae [Col. 0204C] Veronae, quam regnante apud Langobardos Pipino Caroli Magni filio, ex Italia retulit Ratherius Veronensis episcopus, et in Lanbiensi autographo apponi curavit, apud Mabillonium tom. I, pag. 371, edition. Parisiens. 1675: Magna et praeclara pollet urbs haec in Italia in partibus Venetiarum, ut docet Isidorus, quae Verona vocitatur olim antiquitus.

27. Apud Pezium tom. II Thes. Anecd., part. II, col. 41, Adhelerus in admonit. ad Nosuindam, cap. 13: Dicit enim Isidorus quod orationibus mundamur, lectionibus instruimur: ex lib. III Sent., cap. 8, initio. Ibidem col. 91 Placidus Nonantulanus de Honore Ecclesiae cap 16: Ex dictis S. Isidori episcopi: Sub regiminis disciplina saeculi potestates, etc. Petrus Cellensis, lib. IV, epist. 2, apud Sirmondum tom. III [Col. 0204D] Oper.: Unde dicitur Deus simplex non ob aliud, teste Isidoro, nisi quia non est aliud ipse, et aliud quod in ipso est: ex lib. I Sent. cap. 1. His adjungi possunt Anonymus Ravennas, sive is fuerit Guido presbyter, qui in sua Geographia Isidorum pag. 12 laudat, et Scholiastes vetus Horatii, qui pag. 207 edit. Jac. Crucquii Isidori auctoritate utitur.

28. In Evangeliario quadruplici Blanchini pag. 603, terg., recensetur Codex Regio-Vaticanus num. 76, exaratus saeculo XI, cujus specimen characterum repraesentatur num. 7, tab. 5, post pag. 60. Is Codex continet Pauli problemata de aenigmatibus, ac tomis canonicis, quorum initium hoc est: Vetus Testamentum, Isidorus dicit, ideo dicitur, quia veniente [Col. 0205A] Novo cessavit. Non explicatur quisnam sit iste Paulus, qui fortasse est diaconus Warnefridus, sive, ut alii vocant, Warnefridi. Obiter advertam, ab auctoritate quoque Isidori initium ducere duos auctores historiae Romanae, Italico veteri sermone conscriptae, alterum in ms. Codice Ottoboniano 2616: Dice lo glorioso missore santo Isidoro, alterum in Codice Ottoboniano 2658. Dice 253 lo glorioso santo Isidoro nello livro delle Etimologie, etc. Prioris operis auctor dicitur Lello Petroni: alterum anonymum est. In codice Regio Vaticano 1573 mox describendo, in quo quaedam sunt Isidori, reperitur opus inscriptum: De XIV divisionibus temporum. Incipit: Divisiones temporum quot sunt? XIIII, id est, atomus, momentum, etc. Passim laudatur Isidorus: Isidorus definivit [Col. 0205B] dicens, etc. Tomo I Operum Bedae exstat opus ita inscriptum, cujus Codex ms. auctior commendatur a Mabillonio tomo I Musei Italici pag. 69. In alio Codice Reginae Suecorum, infra etiam recensendo, opus reperitur auctoris non ita prisci, hoc titulo: Auctoritates quod Romae a sancto Silvestro Constantinus baptizatus est. Indicatur Isidorus pro hoc argumento inter alios: sed, ut ego puto, ex apocrypha collectione Isidori Mercatoris.

29. Codex Vaticanus 1343 exhibet quamdam decretorum et canonum collectionem, et nonnulla de rebus ecclesiasticis opuscula. Primum opus initio mutilum est, in quo de vestibus sacerdotalibus, sacramentis et aliis agitur, et in rubricis saepe citatur Isidorus, ut de exorcismis, de scrutinio, etc. [Col. 0205C] Ibidem, pag. 445, opusculum de baptismo et omni ejus ordine, juxta indaginem catholicorum, incipit: Baptismi sacramentum si prima repetens ab origine pandam ex cap. 24, lib. II de Officiis Isidori, qui expresse nominatur in titulo: De catechumenis exorcismi: Isidori: scilicet ex lib. II de Officiis, cap. 20.

30. Nomen Isidori celebratum videre etiam poteris in Codice Laurentiano S. Marci, recensendo cap. 44, in quo est quaedam homilia sub Isidori nomine. Bandinius tom. II Codd. Latinor. biblioth. Mediceae, plut. 47, describit Codicem saeculi XI ineuntis, continentem scholia in Priscianum, quibus praeter alios Isidorus et Beda laudantur.

31. Curiosum est opus inscriptum, Tomus singularis insignium auctorum tam Graecorum quam Latinorum, [Col. 0205D] quos ex variis bibliothecis accersitos nunc primum in lucem prodire et publice prodesse jussit Petrus Stevartius Leodius Ingolstadii ex typographia Fideriana, in 4o. In nonnullis hujusmodi opusculis Isidori verba expromuntur, ut cap. 69 et 73 dicam: aliquando citatur Isidorus in Sententiis suis, ut pag. 691, hoc est in libris Sententiarum.



254 CAPUT XXXIV. Recentiorum quorumdam de Isidori scriptis judicia varia expenduntur.

1. Qui de Isidori operibus censuram facere volunt eo animo erga eum esse deberent quo ipse antiquiores legebat. Nec historicos, inquit lib. XV Etym., cap. 1, nec commentatores, varia dicentes, imperitiae condemnare debemus, quia antiquitas ipsa creavit [Col. 0206A] errorem. In tanta igitur varietate rerum antiquarum, quas Isidorus pertractavit, si quis error in ejus opera irrepsit, antiquitati potius quam Isidoro ipsi tribuendus videtur, neque ita temere de eo judicandum, ut quidam faciunt: quanquam plerique eum meritis laudibus extollunt. Nonnulla recentiorum quorumdam de Isidoro judicia Nic. Antonius lib. V, cap. 4, n. 91, Bibl. Vet. Hisp., collegit. Scilicet Jacobus Gaddius tom. I Script. non Ecclesiast., exemplar episcopi numeris omnibus absoluti, doctrinae multiplicis, eruditionisque immensae virum Isidorum vocat. Xystus Senensis lib. IV, Bibloth. sanct. eximiae sanctitatis et eruditionis, divinarum Scripturarum peritissimum, et in legendis, colligendis coaptandisque dictis, ac sententiis, et rapsodiis veterum Patrum ex [Col. 0206B] innumeris et immensis eorum voluminibus desiderium habentem inexplebile, et vires omnino inexhaustas.

2. Resendius lib. II Lusit. antiquit. virum magnum appellat, et rerum multarum bene peritum, neque elegantiorum tam expertem litterarum, ut insolenti fastidio sit a dicendi testimonio ablegandus. Alibi multae tum eruditionis, tum diligentiae hominem vocat. Raphael autem Volaterranus, pergit Nic. Antonius, non tam doctrina quam vita philosophum, et in dicendo non tam rudem quam inexercitatum, haud omnino recte censuit. Stylum enim ejus saeculi quis in eo reprehenderit? Aut cuinam videbitur is non doctrina philosophus, qui moribus et pietati praescripsit regulas universis Ecclesiae saeculis merito suscipiendas? Quantum vero favet Josephus Scaliger! Isidorus [Col. 0206C] multa, ait in primis Scaligerianis, p. 65, ex veterum libris, quibus hodie caremus, eaque optima transcripsit. Ideo illum velim habere. Doctis utilissimus est.

255 3. Haec fere ex Nic. Antonio. Ut autem is Isidorum contra Raphaelem Volaterranum vindicat, sic etiam Julius Minutolus similem defensionem adornat contra Alciatum et Polletum, qui Isidorum vocat virum non tam eruditum quam bonum. Minutolus, dissert. 7, ita pergit: Isidorus suo Etymologico, quibusdam licet naevis resperso, eruditionibus tamen refertissimo, magnam lucem antiquitati feneratus est. Unde portentum illud eruditionis Panvinius in principio sui operis de Circensibus ludis ingenue fatetur: Nec parum adjutus sum Isidori Etymologiarum libris. Bailletus [Col. 0206D] in judiciis Sapientum, tit. 99, observat Vossium Seniorem de Philolog., pag. 26, Scaligero pro Isidoro assentiri; Juniorem du Verdier contra Isidorum Paulo Merulae Censur. in auctor., pag. 26; anonymum vero auctorem bibliogr. histor. Cur. pag. 36, non magni interesse existimare quae Isidorus de suo addidit. Ludovicus Vives de Trad. discipl. lib. III, ubi agit de philologis: In hunc numerum, ait, nescio, an patientur grammatici Isidorum Hispalensem interferciri. Affert nonnulla ex antiquis hausta haud prorsus aspernanda, praesertim quod fontes illi non pervenerint ad hanc aetatem.

4. Criticos alios viros qui Isidorum celebrarunt, addamus, si placet. Lilius Gyraldus lib. II, dialogismo 12, verbis utitur Isidori, pontificis, inquiens, [Col. 0207A] doctrina ac sanctitate praeclari. Gerardus Joannes Vossius de Natura artium, lib. II, cap. 5, utilis etiam opera est quam Isidorus . . . . praestitit in viginti Originum libris, quos ex optimis quibusque scriptoribus, plerisque ecclesiasticis, compilavit.

5. Thomas Dempsterus in Elencho scriptorum ad Paralipomena Antiquitatum Romanorum Rosini: Isidorus Hispalensis grammaticus necessarius, in quo pleraque quae nusquam alibi. Albertus Dieterus Trekel in not. ad Brissonium lib. IV cap. 20, Select. antiquit.: Joan. Dan. Ritterus praef. ad cod. Theod. tom. I, caeteris diligentior, de cognitoribus et procuratoribus egit: sed praetermisit locum Isidori quo nemo veterum melius differentiam inter procuratores et cognitores in sensu proprio exposuit.

[Col. 0207B] 6. Franciscus Floridus Sabinus lib. II Lect. succis., cap. 12, Isidorum a Beroaldo in magno habitum pretio fatetur, dum sic hunc alloquitur: Tu ex Isidoro Albertoque Magno insulsa invenustaque scripta contexis. Salmasius in Aelium Spartianum, pag. 5, v. 35, cum 256 Plinii locum de Samothraciis annulis attulisset, Erravit, inquit, Lipsius, qui Plinium emendare illo loci conatur. Tum verba Isidori profert ex lib. XIX, cap. 31 Etymolog.: Samothracius, etc., ac concludit: Nemo melius poterat aut brevius locum Plinii exponere. Idem Salmasius in Flavium Vopiscum, pag. 225, v. 33: Isidorus, in quo auctore multa saepe bonae notae reperi, et alibi non reperiunda, sic mulleos describit, etc.

7. Cellierius, qui tom. XVII Hist. auctor. eccles. [Col. 0207C] Opera Isidori diligenti examine describit, recenset, et singillatim laudat, sic in genere de Isidori doctrina pag. 650 concludit: Ex operibus Isidori quae ad nos pervenerunt perspicitur immensa eum eruditione praeditum fuisse, et ex antiquis scriptoribus tum ecclesiasticis, tum profanis, quos legerat, scite profecisse. Ejus quidem stylus neque eloquens est, neque castigatus: clarus tamen et facilis. In operibus ejus de morum doctrina quidam pietatis, ac spiritualis compunctionis gustus eminet, qui corda penetrat et emollit. Alia ejusdem opera rerum quae pertractantur stupenda varietate commendantur. Haec ex Cellierii Gallicis verbis Latine reddita.

8. Judicium Jacobi Bruckeri de Isidori doctrina in Historia critica philosophiae tom. III, pag. 569 seq. [Col. 0207D] non est obiter praetereundum. Certe, inquit, virum fuisse non sacrae modo, sed et profanae litteraturae peritissimum, ejus scripta a laudatis viris enarrata, passimque a scriptoribus historiae litterariae ecclesiasticae enumerata ostendunt. In quibus licet consarcinatorem egerit veterum, centonisque instar ex illorum scriptis sua consuerit, judicium tamen in seligendis optimis probavit, cumque multa excerpserit ex libris, quibus hodie caremus, non inutilem praestitisse operam sequentibus saeculis censendus est. Tum de Etymologiis: Non enim solas etymologias sectatur, aridoque calamo jejunum argumentum prosequitur, sed per omne fere eruditionis genus diffusus, pleraque scitu digna, et multa egregia, alibique vix reperiunda [Col. 0208A] affert . . . . Librum quoque de Natura rerum, seu mundo, edidit, quo cosmographiam quamdam exhibet, vel ideo commendandam quod multa fragmenta Nigidii, Varronis, Suetonii Tranquilli, aliorumque exhibeat dudum deperdita. Ex his vero tum de ipsa Isidori philosophia, tum de meritis ejus in eamdem judicandum est. Priorem ex collectaneis veterum magis constitisse quam systema aliquod 257 cohaerens exposuisse ex dictis intelligitur, adeoque magnum inter philosophos locum, quem forte non admodum affectabat, non occupat. Haec vero non exigua fuisse ob plurima veterum philosophorum, qui inter Latinos scripserunt, fragmenta et excerpta conservata omnino fatendum est. Quamvis enim non ubique judicium probaverit, suaque non ex suis horreis sed ex aliorum penu hauserit, [Col. 0208B] eamdem tamen philosophiae ejusque historiae praestitit operam, quam in Diogene Laertio, Suida, Stobaeo, aliisque collectaneorum philosophicorum scriptoribus merito laudamus. Id quod eo magis inter ejus merita referendum est, quo magis saecula haec meliora non habebant, nec egebant, magnaque erat veterum scriptorum penuria. Durius itaque cum Isidoro agunt, nec aevi illius quo vixit conditionem satis recordantur, qui centonum consarcinatorem, fartoremque semipriscum nominando, plagii et ineptae compilationis reum agunt. Quem si non habuissent saeculorum sequentium scriptores, in multis gravius caecutiissent, nec depromere potuissent ea quibus scripta sua tanquam gemmis exornant, quod fecisse Rabanum Maurum observavit Guil. Malmesburiensis, invito licet Guil. Caveo (Hist. [Col. 0208C] litter. script. eccles., pag. 456). Qui si cogitasset hunc omnium fere medii aevi scriptorum morem fuisse, ut praecedentes scriptores excerperent, et ex his sua compilarent, intellexisset nihil Rabani eruditioni, qualis saeculo IX fuit, derogare, quod Isidorum exscripserit.

9. Inter Isidori elogia, a recentioribus profecta, collocare possumus Panegyricum centonem ex diversis poetarum versibus in D. Isidori Hispalensis archiepiscopi laudem a Joanne de la Peña compositum , et editum Hispali 1643, in-4o; ac librum Constantini Cajetani sic inscriptum: SS. trium episcoporum religionis Benedictinae luminum, Isidori Hispalensis, Ildefonsi Toletani, Gregorii cardinalis Ostiensis Vitae et actiones, etc. Addita sunt aliquot ejusdem Isidori scripta [Col. 0208D] nondum edita, Romae 1606, apud Jacobum Mascardum in-4o. Multa in Isidori laudem Cajetanus in epistolis dedicatoriis congerit, atque inter alia: Horum in numero sicut sanctitate clarissimus, ita etiam librorum copia, ingenii ubertate, facundia, et doctrinae pondere praecipuus, aut certe inter primos S. Isidorus Hispalensis est reponendus. Habet in illo quod juventus discendi cupida delibet, quod curiositas admiretur, etc.



258 CAPUT XXXV. Editio Operum Isidori, curante Bignaeo, describitur.

1. Ne quid huic nostrae editioni desit, ea omnia quae in aliis Isidori editionibus reperiuntur colligere est animus. Primum eas recensebimus quae ad omnia [Col. 0209A] Isidori Opera comprehendenda comparatae fuerunt. Deinde de aliis peculiaribus quorumdam ejusdem sancti doctoris Operum editionibus agemus. Joseph Rodriguez de Castro tom. II Bibliothecae suae Hispanae, p. 334, editionem omnium Isidori Operum Basileae anno 1477 fol. laudat, ab aliis omnino praetermissam. Vereor ne Basileensis editio Etymologiarum, a Maittairio recensita, de qua infra cap. 54, ab aliquo per errorem editio omnium Operum existimata fuerit. Margarinus de la Bigne primus omnium, ut puto, studiose elaboravit ut Isidori Opera in unum corpus colligeret. Ejus editionis hic est titulus.

2. S. Isidori Hispalensis episcopi opera omnia quae exstant, partim aliquando virorum doctissimorum [Col. 0209B] laboribus edita, partim nunc primum exscripta et castigata. Per Margarinum de la Bigne, theologum doctorem Parisiensem. Parisiis, apud Michaelem Sonnium, via Jacobaea, sub scuto Basiliensi 1680, in fol. Ea nunc subjiciam quae editioni praemisit.



EPISTOLA DEDICATORIA.

R. in Christo Patri, ac DD. Francisco Parcensi, SS. (sanctae sedis) apostolicae protonotario, Coenomanensis Ecclesiae decano maximo, et domino in Chemiray, avunculo chariss., Margarinus de la Bigne sacrae theologiae doctor, gratiam in Christo et pacem.

3. Cum ad 15. Kal. Junias in hanc urbem rediissem, ut provinciae nostrae Rothomagensis nomine adessem conventui quem ad constituenda negotia sua rex Christianiss. Ecclesiae Gallicanae in illud [Col. 0209C] tempus indixerat (D. et avuncule reverende): qui me primum salutatum, pro sua in me benevolentia et humanitate, venerunt amici complures, multa et varia mecum de comitiorum nostrorum argumento, Ecclesiae calamitatibus, 259 et periculis infelicissimi hujus saeculi genio, reipublicae Gallicanae statu, et aliis rebus collocuti, demum ex Blesensis trium hujus regni ordinum conventus exitu, et bene subductis rerum nostrarum momentis omnibus providebant futurum, ut vel rite confirmatis quae forte alioqui stare non poterant, jampridem cleri nomine initis pactis, perpetuum sub pondere gemeret Ecclesia, vel ubi longum, ut Lari, parturiissemus, nihil nisi aulicum et quod revelasset hujus mundi sapientia, quae inimica est Deo, et cum hominibus placeat, Christo non servit, nil ecclesiastici ordinis majestate dignum nasceretur, sacrosanctam enim vero et oecumenicam Tridentinam synodum sincere in hoc religiosissimo regno publicari, clerum Gallicum [Col. 0209D] pastores canonico ordine sibi deligere, peculium nostrum, jura omnia sarta tectaque nobis servari (quae petitionum nostrarum summa erat), denique regem Christianiss. in rebus omnibus charismata aemulari meliora, nunquam ferre posse ingenium eorum que alieno sanguine splendescere et luxuriari, quaestum non parricidium arbitrantur. Quod cum ego in animum meum inducere non possem, qui perspectum haberem pluribus argumentis clementissimi nostri principis candorem et pietatem, qua jam apud multos illud est assecutus, ut non modo Christianissimus et omnium Gallorum maxime catholicus, sed devotissimus audiat: viderem porro, huic nostro conventui adfuturos Patres complures totius cleri Gallici facile principes viros, quos in Blesensibus regni comitiis fidelem et strenuam Christo et sponsae illius Ecclesiae operam navare, seque fortiter pro Dei domo aheneum murum opponere praesens eram intuitus: malui tamen unius [Col. 0210A] cujuspiam antiquorum Ecclesiae Patrum lectione, operam meam collocare in tuto: et hunc, si negotiatio nostra, peccatis nostris adversum nosmetipsos pugnantibus et dividentibus a Deo, minus optatum haberet finem, cederetque aliter quam fratrum nostrorum, pro quibus hac legatione fungimur, egestas postularet: in tempestate sacram anchoram, ad diem luctus opportunum, et certum solatium, rebus dubiis divinum oraculum comparare. Quod si rex Christianissimus angustiarum nostrarum misereri, et eas aliquo suo augustali edicto sublevare vellet, spiritualis gaudii moderatorem aequissimum opportune mihi providere.

4. Post quatuor autem Occidentalis Ecclesiae luminaria, DD. Hieronymum, Ambrosium, Augustinum, terque maximum pontificem Gregorium, unus omnium, judicio meo, pietatis et doctrinae palmam suo merito et jure auferre potest S. Isidorus Hispalensis episcopus, non hujus quidem discipulus, ut nonnulli existimant, verum ejus aetati sic vicinus, ut adolescens [Col. 0210B] pontificem maximum videre potuerit, quod licet conjicere ex eo quod ipsemet praefatur in sua Commentaria in Testamentum vetus, se ea sumpsisse de mysticis thesauris veterum sapientum, et ab auctoribus, inquit, Origene, Victorino, Ambrosio, etc., ac nostris temporibus insigniter eloquenti Gregorio. Quem tantum ac talem virum, sine gratissima disciplinae commemoratione, a religiosissimo discipulo potuisse praeteriri, simile non est vero. Et quidem noster hic quam magno in 260 pretio fuerit ante multas aetates, plura sunt quae indicant. Imprimis vero Gratianus ipse, qui vix plures canones decretorum ex alio quam Isidori fonte hausit, ut satis aperte ostendit index ille quem hujus argumenti paulo post subjecimus. Nec contentus plura ex ejus quam alius cujuspiam libris citasse; quasi non obscure magno Augustino antepositum vellet, quae ex hujus operibus potuit, maluit tamen non semel ex Isidoro transcribere, qualis ille est, quem apud eum habes 24 q., 3 c. Quidam autem haeretici ex Isidori [Col. 0210C] Originum lib. VIII, cap. 5, prolixiorem de Haeresibus tractatum.

5. Quin et Hispalensis concilii constitutionibus majestatis aliquantum, Isidori commemorato nomine, adjectum iri cum non dubitaret, quoties fere ex eo citat quidpiam, non nisi nominato Isidoro citat. Ex concilio Hispalensi, inquit, cui interfuit Isidorus 15, q. 7 c., absque synodali 16, q. 3 c., prima actione, q. 7 in nona actione: quod in aliis forte videre non liceat observatum, quam in his quibus non modo per legatos, sed praesentes ipsimet etiam adfuere pontifices maximi. Nec vero dixerit Gratiani privatum esse, sed commune et synodicum Ecclesiae Gallicanae, imo totius orbis Christiani judicium illud, quo tam magnifice de sancto Isidoro sentitur, quisquis intuebitur Gallicas illas et Germanicas synodos, Francofordiensem ad Moenum, Aquisgranensem utramque, Moguntinam, Triburiensem, et Parisiensem, quibus ecclesiastica disciplina Christianissimorum imperatorum, [Col. 0210D] Caroli Magni, Ludovici Pii, Arnulphi, et aliorum auspiciis tam sapienter et prudenter et integrum est restituta, et religiose praescripta regibus, nobilitati, plebi, omnibus denique hujus imperii ordinibus vivendi norma, non alio legislatore quam Isidoro, non alio paedagogo, non alio praeceptore: cum vix unum atque alterum ex DD. Hieronymo et Augustino praecipuis Ecclesiae doctoribus desumpsissent, plura tamen uno spiritu, uno ductu, ex illius libris passim exscripsisse capitula.

6. Quid vero attinet commemorare quam accurate ex ejus Etymologiarum lib. VII, c. 2 venerabiles concilii Francofordiensis Patres cum omnibus episcopis Germaniae, Galliae, Aquitaniae, et toto catholicae pacis clero, praesulibus Hispaniae, et caeteris ibidem Christianitatis nomen habentibus, sic Dei Filio junctam esse naturam humananam confirmaverunt, ut ex duabus substantiis una fieret persona? Vel quod eos qui a clero ad saeculum redirent, hippocentauris similes [Col. 0211A] esse, ex ejus Officior. lib. II, c. 3 citat concilium Triburiense, cap. 27, et alia id genus infinita? Quippe juvabit multo magis meminisse illud praeclarum concilii Parisiensis, lib. II, cap. 1, ex Isidori Sententiarum lib. III, cap. 48 et 49. Qui recte utitur regni potestate, ita praestare se debet omnibus, ut quanto magis honoris celsitudine claret, tanto seipsum mente humiliet, proponens sibi exemplum humilitatis David, qui de suis meritis non intumuit, sed humiliter sese dejiciens, dixit: Vilis incedam, et vilis apparebo ante Dominum, qui elegit me. Tum et illud: Qui prave regnum exercent, post vestem fulgentem et lumina lapillorum, nudi et miseri ad inferna torquendi 261 descendunt. Reges a recte agendo vocati sunt, ideoque sicut recte agendo regis nomen tenetur, ita peccando amittitur.

7. Quod cum praescriptis fere verbis repetivissent Aquisgranensis Concilii II Patres sub Ludovico Pio, anno post Parisiense paulo plus minus quarto, ac deinceps etiam Moguntina synodus sub Arnulpho [Col. 0211B] imperatore, anno post Aquisgranensem II fere quinquagesimo quinto, hoc adjecerunt praeterea ex Originum Isidori libro IX, cap. 3, reges omnes antiquis tyrannos vocatos, sed postea qui pie, juste et misericorditer regerent, regis nomen adeptos, tyranni vero nomen, non regis, aptatum fuisse impie, injuste et crudeliter principantibus: quales, irascente Deo, populis pro peccato dari, ac proinde non judicandos, sed tolerandos, iidem Parisiensis concilii Patres judicaverunt I lib., cap. 19, et II lib., cap. 5, ex Isidori Sent. lib. III, cap. 28. Recte igitur illos vocari reges qui tam seipsos quam subjectos bene regendo noverunt pacificare, tenentque intra Ecclesiam potestatis adeptae culmina, ut per eamdem potestatem disciplinam Ecclesiasticam muniant. Alioqui enim, ut ejusdem concilii Patres scripserunt lib. II, cap. 2, ex Isidori Sent. lib. III, cap. 21, necessariae non essent in Ecclesia potestates, nisi ut quod non valet Sacerdos efficere per doctrinae sermonem, hoc imperet potestas per disciplinae terrorem. [Col. 0211C] Nec facile est eorum quae in synodo Aquisgranensi I ex Isidoro de divinis Officiis exscripta sunt, de ecclesiasticis ordinibus et magistratibus capitulorum summas dicendo enumerare. Qua de re, id unum in praesentia satis sit dixisse, vere apostolicum hunc virum, quod in Christiano pontifice desideravit Apostolus, etiam ab his qui foris essent testimonium bonum habuisse.

8. Cum enim supra omnem esset impudentiam viri per omnia doctrinae et vitae momenta probatissimi sermonibus ad erroris confirmationem abuti velle, Felix tamen Orgelitanus, et Elipandus Toletanus episcopi, cum a fide catholica ad impietatem abductum cuperent Carolum Magnum imperatorem, urgebant eum sancti Isidori auctoritate, ut ille meminit in ea qua illis respondit epistola: Exemplum mihi Constantini imperatoris proposuistis, inquit, cujus initium laudasse beatum Isidorum dicitis, et finem doluisse, etc. Sed cum his qui discessionem a nobis, [Col. 0211D] naufragium vero in fide fecerunt, nulla prorsus in re sit credendum, postremus de S. Isidoro sententiam dicet Greg. IX P. M., qui quanti esse momenti illius auctoritatem existimaverit, apparet vel ex eo quod frequens illum testem et auctorem facit canonum Decretalium, IV lib., tit. 2 de despons. impub, cap. 3, Puberes a pube, ex Orig. librum XI, caput 2, V librum, tit. 40, de verb. signif, cap. 9. Quamvis omnes cap. 10, Forus est exercendarum litium locus, ex Origin. lib. V, cap. 11, pactum dicitur: c. 12, Jus dictum a jure possidendo, ex Origin. lib. V, cap. 25, ac forte alias non infrequenter. Quorum canonum ex numero quosdam reprehendere ante aliquot annos ausus est, ingenio certo et virtute magnum fuisse S. Isidorum confessus, F. Antonius Stella Vercellensis Minorita; qua fronte nescio, cum nec temere liceat semel a summo pontifice in canonem recepta 262 convellere: [Col. 0212A] nec forte sic pro comperto habeatur, fora et foros, ut genere, ita sensu differre. Quin et Stellae, et Survio, et Martiali opponere liceat auctoritatem veterum: qui, si Coelio Rhodigino credimus, plerique masculino genere, ut et Graeci paroxytonon, pronuntiaverunt.

9. Nec moror quod forum etiam a Foroneo rege dictum voluisse Isidorum ille ait, licet nihil tale usquam mihi occurrerit in quatuor mss. Exemplaribus, quae ad hanc Isidori Editionem utenda mihi dedere viri clariss. Brissonius regis et reip. in senatu Parisiensi patronus, Joannes a S. Andrea Decanus Carcassonensis, et P. Daniel, de re litteraria quam optime meriti. Redeo ad Isidorum, cujus talis ac tanti viri opera, veluti membra, nondum quod sciam in unum corpus coaluisse magno rei litterariae detrimento cum viderem, hoc studii sum agressus, ac perfeci succisivis horis, quibus mihi licuit a gravissimis comitiorum nostrorum negotiis ad haec studia redire. Quantulumcunque vero illud est quod in [Col. 0212B] hoc opere meum esse dicive potest, tibi, D. et avuncule reverende, hoc novo ineunte anno mitto xeniolum, Lutetiae Parisiorum, Kal. Jan. ann. 1580.


Tibi ex animo devinctissimus, et obsequentiss. M. DE LA BIGNE.

10. Bignaeus in hac praefatione, quam Nic. Antonius doctam satis atque elegantem appellat, negat Isidorum S. Gregorii Magni fuisse auditorem, quod cap. 18 simili modo a nobis negatum fuit. De copia canonum quos ex Isidoro Gratianus collegit, Bignaei judicium reformandum est ex dictis cap. 53, num. 4. Quanto in pretio Isidori auctoritas apud concilia et collectores canonum habita fuerit, fusius ostensum est cap. 31 et 32. Defensio quarumdam etymologiarum Isidori, quam Bignaeus innuit, suis in locis diligentius instruetur. Hic autem est ordo Operum Isidori [Col. 0212C] quem in sua editione Bignaeus tenuit.



Index operum S. Isidori Hispalensis episcopi, ex quibus ea quae nunc primum prodeunt in lucem, ascriptus ad marginem asteriscus indicat.



Prima parte hujus operis haec continentur.
    11. Sancti Isidori Hispalensis Episcopi Originum libri viginti, repurgati a mendis, variisque lectionibus et scholiolis illustrati per Bonaventuram Vulcanum Brugensem.
    * De Differentiis liber unus, ex bibliotheca v. cl. Petri Danielis Aurel.
    * De Proprietate sermonum liber unus, ex ejusdem bibliotheca.
    * De Natura rerum, ad Sisebutum regem, liber.
    Historia, sive Chronicon Gothorum.
    263 Historia Vandalorum.
    Historia Suevorum.
    De Scriptoribus ecclesiasticis liber unus.
    [Col. 0212D] De Vita vel Obitu sanctorum qui Deo placuerunt liber.
    De Nativitate Domini, Passione, Resurrectione, Regno, atque Judicio, ad Florentinam sororem suam, liber unus.
    Ad eamdem Florentinam sororem, de Vocatione gentium, liber unus.
    Allegoriarum quarumdam Scripturae sacrae, liber unus.
    Prooemiorum in Vetus et Novum Testamentum, liber unus.

Tomus vero secundus haec habet.
    * Commentaria in Genesim, in Exodum, in Leviticum, in Numeros, in Deuteronomium, in Josue, in lib. Judicum, in I, II, III, IV, lib. Reg., in Esdram.
    De Antiocho rege et Machabaeorum martyrio consummato.
    Norma vivendi, nunc primum exscripta ex ms. Codice [Col. 0213A] bibliothecae Sancti Victoris ad muros Parisienses.
    Synonyma.
    Epistolae.
    * Sententiarum, sive de Summo Bono libri tres, pridem fidelissime repurgati studio, et labore doctissimi viri Joannis Aleaume, doctoris Sorbonici, et poenitentiarii Parisiensis. Adjecimus Isidori praefationem in eosdem libros, ex bibliotheca S. Victoris ad muros Parisienses.
    De Contemptu mundi, recognitore Huberto Scutteputeo, canonico Lovaniensi.
    De Officiis ecclesiasticis, libri duo.
    * De Doctrina et Fide ecclesiasticorum dogmatum, ex bibliotheca v. cl. Petri Danielis Aurelianensis.


12. In hoc indice, quem ex ipso opere nonnihil auxi, adjectis libro in Numeros et Epistolis, asteriscus ita est notatus, ut indicet libros Sententiarum a Bignaeo tunc primum in publicam lucem emitti: quamvis fortasse innuat non hos libros, sed Synonyma [Col. 0213B] tunc primum prodire. Utrumque falsum est, ut in recensendis singulorum operum editionibus constabit. Affirmat Bignaeus se adjicere praefationem Isidori ad libros Sententiarum; sed non 264 alia praefatio adjicitur, nisi epistola Isidori nomine ad Massonem, quae in nonnullis Codicibus libris Sententiarum praefigitur, quamvis ad eos certe libros nullo modo pertinere videatur, ut fusius cap. 73 edisseram. Etsi autem Bignaeus in indice epistolas non commemorat, tamen nonnullas producit part. I, pag. 60 seq., scilicet ad Massonem, ad Leudifredum, iterum fragmenta epistolae ad Massonem et epistolam ad Fulgentium fratrem, dedicatoriam librorum de Officiis ecclesiasticis, minus opportuno loco collocatam ante libros Sententiarum, qui illico succedunt. Post [Col. 0213C] Operum indicem Bignaeus adjungit quaedam fragmenta, Isidoro ascripta in ms. Codice monasterii S. Dionysii; quae nos Etymologiarum libris adjiciemus: quod fortasse diversa est aliqua lectio ex Etymologiarum exemplaribus, quae non semel ab Isidori manu in vulgus prodierunt, ut mox explicabimus.

13. In hac Bignaei editione sex epistolae libros Etymologiarum praecedunt: 1. Isidori ad Braulionem: Omni desiderio. 2. Braulionis ad Isidorum: O pie domine. 3. Isidori ad Braulionem: Quia te incolumem. 4. Braulionis ad Isidorum: Solet repleri. 5. Isidori ad Braulionem: Tuae Sanctitatis. 6. Ejusdem ad eumdem: En tibi; quae potius est praefatio Etymologiarum. Editio elegans est, et quantum quidem res patitur, correcta: nam cum Bignaeus quaedam [Col. 0213D] opera Isidori primus omnium vulgaverit, et in depravata exemplaria, ut accidit, incurrerit, non valde mirum est recentiorum diligentiam plura animadvertisse quae corectione indigerent. Nonnullas scripturae varietates margini, uti etiam breves quasdam notas interdum adjecit, praesertim in Etymologiarum opere ex Vulcanii editione. Initio catalogum scriptorum, quibus Isidorus in libris Etymologiarum usus est, apposuit: in fine vero duos indices, alterum rerum, alterum locorum sacrae Scripturae. Advertendum denique est magnam esse in paginarum numeris perturbationem, aliquando etiam in numeris capitum.



265 CAPUT XXXVI. Editio operum Isidori Matritensis prima, curante Joanne Grial. Hujus epistola dedicatoria ad Philippum III et praefatio ad lectorem describuntur.
[Col. 0214A]

1. Accuratissima est haec editio, et ob egregios viros qui in eam adornandam incubuerunt celeberrima. En primam frontem: Divi Isidori Hispal. episcopi Opera, Philippi II Catholici regis jussu e vetustis exemplaribus emendata. Matriti, ex typographia regia, 1599, in fol.

2. Sequitur privilegium regis pro editore Julio Junti de Modesti anno 1595, die 28 Novembris subscriptum; ad quod ita rex praefatur: Quoniam intellexi, Opera gloriosi S. Isidori Hispaniarum doctoris perperam esse descripta, multisque in locis depravata, ut non leve periculum etiam esset ne aliqui de sana [Col. 0214B] ejus atque admirabili doctrina, quam sancta Dei Ecclesia magno semper in pretio habuit, minus bene sentirent, pietate permotus qua erga S. doctorem afficior, et propter obsequium quod eidem in his regnis jure merito debetur, tantis incommodis occurrere cupiens, in antiquis Hispaniae atque in aliis aliorum regnorum bibliothecis Mss. eorumdem operum exemplaria exquiri jussi: quae cum multa atque magnae antiquitatis et auctoritatis reperta fuissent, ea inter viros doctos distribui praecepi, qui accuratissime et diligentissime Opera S. Isidori ad ea exemplaria castigarunt et emendarunt, atque veteri primae et verae scripturae restituere conati sunt.

3. Haec ex exordio Hispanici, quod dixi, privilegii translata sunt. Sequitur index operum partis prioris; [Col. 0214C] nam in duas partes Grialius opera divisit, et suum cuique parti Operum indicem praefixit. Eos ego hic simul subjiciam, ut uno aspectu tota operum distributio percipiatur.

OPERUM D. ISIDORI PARS PRIOR, in qua grammatica et historica.---Etymologiarum libri viginti.---Differentiarum libri duo.---De natura rerum liber unus.---Chronicon.---De Viris illustribus cum S. Ildefonsi libello.---De ortu et obitu Patrum. ---Gotthorum, Wandalorum, et Suevorum historia cum Gotthorum regum, et Toletanorum antistitum catalogo.

PARS ALTERA.---Sententiarum libri tres.---Mysticorum expositiones sacramentorum.---Allegoriae ex Veteri et Novo Testamento.---Contra Judaeos libri duo.---Prooemiorum liber.---De ecclesiasticis Officiis libri duo.---Synonymorum libri duo.---Epistolae aliquot.---Regula monachorum.---De [Col. 0214D] Conflictu vitiorum et virtutum.---Expositio in Canticum Salomonis.

4. Post indicem operum primae partis sequuntur Grialii dedicatio, et praefatio ad lectorem: quas nunc sisto.

(Hanc praefationem cum dedicatione legere est initio tomi sequentis.)

273 31. Nonnulli falso asserunt editionem Philippo II a Grialio fuisse dedicatam, ex eo deceptos quod jussu Philippi II coepta fueri. Neque de aliis id mirum: sed in Rodriguezio de Castro notandus is error est, qui totam editionem tom. II Biblioth. Hispan., pag. 298, satis alioquin diligenter descripsit. Quod in epistola [Col. 0215A] dedicatoria Grialius non semel asserit reges Catholicos ab Isidori stirpe genus ducere, modo jam passim rejicitur, aut in dubium revocatur. Disputatum a nobis fuit cap. 17 de traditione, quae olim maxime inter Hispanos viguit, fuisse Isidori sororem germanam Theodoram nomine, Leovigildi uxorem, S. Hermenegildi et Recaredi matrem, quam traditionem valido innixam esse fundamento negavimus. Fatetur Grialius, in praefatione ad lectorem, se solertiae Petri Chacon, qua ille in Etymologiis Isidori corrigendis usus fuerat, perparum minusque fortasse quam aequum fuerat tribuisse. Dolendum maxime est tum has Ciaconii conjecturas, tum Alvari Gomezii annotationum in omnes viginti libros Etymologiarum corpus 274 magnae molis, quod ipse Grialius memorat, aut omnino intercidisse, aut eo in loco esse ex quo [Col. 0215B] nunquam fortasse emergent.

32. Equidem de Grialii fide et diligentia minime dubito, quin ea omnia quae sibi necessaria aut valde utilia viderentur selegerit: sed cum de doctissimorum hominum commentariis res sit, maluissem Grialium abundasse, quam nos incertos reliquisse an quidquam praetermiserit, quod alii ad Isidori scripturam corrigendam aut declarandam pertinere fortasse existimassent. Parum accurate Fabricius de his notis loquitur Biblioth. vet. Latin. lib. IV, c. 6, n. 6, ubi refert prodiisse Etymologias Matriti 1599, ac denique, addit, accuratius Parisiis 1601, cum notis variis cura Joan. Grialii, opera Jacobi Breulii: siquidem in editione Matritensi, quae Breuliana longe est correctior [Col. 0215C] et accuratior, jam prodierant Grialii notae, a Breulio ad suae editionis calcem adjectae. Recte autem Fabricius monet eas notas minime ambitiosas, eruditissimas tamen vocare Barthium ad Briton. p. 344.

33. Addidit Grialius catalogum scriptorum, ab Isidoro vel citatorum, vel quibus maxime videatur usus: tum praefationem peculiarem in Etymologiarum libros. Sed auctorum catalogum diligentius a Barthio confectum, indicatis locis, quibus Isidorus eos appellat, exhibebimus infra cap. 53, cum de Etymologiis seorsum disseremus; uti etiam cap. 50 Grialii praefationem ad Etymologiarum libros describemus. In fine primae partis notatur: Matrici apud Joannem Flandrum 1597. In fine secundae partis Matriti apud [Col. 0215D] Joannem Flandrum 1599. Indicem locorum sacrae Scripturae Grialius neglexit, unico rerum indice contentus.

34. Nic. Antonius cum hanc editionem Matritensem recenset, ait eam jussu Philippi II a viris totius Hispaniae doctissimis atque eruditissimis per partes adornari coeptam fuisse, quorum unus tandem superstes Grialius defunctorum adjutus, nec non suis perfunctus laboribus, in publicum emisit. Erant tamen etiam tum alii superstites, ut Loaisa, Mariana, etc., quod ex ipsa Grialii praefatione satis colligitur.

35. Andreas Burriel, qui, ut mox dicemus, ad Isidori scripta excudenda consilia sua direxerat, in epistola ad D. Petrum de Castro asserit, cum hanc [Col. 0216A] regiam editionem, tum aliam nunc describendam Breulii, valde imperfectas esse: in epistola vero ad P. Franciscum 275 Rabago, easdem editiones extrema manu, et politiori cultu, quem aetas nostra exigit, carere affirmat. V. cl. Petrus Emmanuel Hermandez, bibliothecae archiepiscopali Toletanae praefectus, in notis ad Conspectum editionis Isidorianae a Zaccaria paratae, c. 42, proferendis, censet hanc editionem regiam Matritensem caeteris sive anterioribus, sive posterioribus esse praeferendam. Fatetur nihilominus, mendis typographicis eam scatere, et quaedam opera spuria, vel dubia, pro legitimis complecti. De erroribus typographicis praesertim in Chronico fidem etiam facit Florezius tom. VI, pag. 478, qui recte advertit parum hanc editionem exteris notam fuisse, ut neque Baronius, neque Pagius, [Col. 0216B] imo neque cardinalis noster Aguirrius eam prae manibus habuisse videantur. Ex libris Zaccariae post ejus obitum exemplar hujus editionis ego acquisivi, nonnullis notis mss. respersum manu ejusdem Zaccariae.



CAPUT XXXVII. Editio Operum Isidori, curante Breulio, Parisiis anno 1602, repetita Coloniae anno 1617.

1. Non multo post editionem Operum Isidori Matritensem Jacobus du Breul, monachus Benedictinus S. Germani a Pratis, aliam editionem curavit; quam Nic. Antonius Margarinianae editionis veluti exemplum censet, correctius tamen, et luculentius, nec non quibusdam editis de novo libellis locupletatum. [Col. 0216C] Fallitur tamen, quod addit Breulium editionem nostram Hispanam non vidisse, ut mox constabit. Breulius suae editioni hunc titulum affixit.

2. S. Isidori Hispalensis episcopi Opera omnia quae exstant, partim aliquando virorum doctissimorum laboribus edita, partim nunc primum exscripta, et ad chirographa exemplaria accuratius quam antea emendata. Per Fratrem Jacobum du Breul, monachum S. Germani a Pratis. Parisiis apud Michaelem Sonnium, via Jacobaea, sub scuto Basiliensi, 1601.

3. Epistola dedicatoria Breulii digna est quae hoc loco reponatur, quamvis et nonnulla de Isidoro falsa commemoret, ut postea notabo, et magna ex parte ne ad Isidorum quidem pertineat.



276 R. in Christo Patri, ac D. domino Mariano de Martimbos coenobiarchae S. Michaelis in Eremo, Mecoenati suo, Frater Jacobus du Breul, monachus S. Germani a Pratis S. P. D.
[Col. 0216D]

4. Cum ad certam diem mensis Maii, anni Christianae salutis 1579, Henricus III Christianissimus Francorum rex, comitia clero Gallicano Lutetiae indixisset, fuissetque ad hoc opus coenobium nostrum electum, huc convenerunt viri ecclesiastici circiter sexaginta; nimirum reverendissimus cardinalis ac illustrissimus princeps, Carolus Borbonius, omnium coryphaeus, archipraesules tres, episcopi octo, reliqui abbates, aut aliqua dignitate in suis dioecesibus insignes: omnes autem ob raram scientiam, rerum experientiam, et (quod majus est) vitae integritatem, ex omnibus magno judicio absque favore electi. Quorum ex numero (dignissime archimandrita) cum domino Margarino de la Bigne, theologo doctore Parisiensi, pro Rothomagensi provincia, licet absens, delegatus [Col. 0217A] fuisti. Quod certe majori tibi cedit honori quam si presens exstitisses. Quispiam enim malevolus, ex suo contorto nec justae mensurae pede potuisset alios metiri, et dicere aut praesentia perterritos, aut prece, vel pretio in hac parte corruptos, lapillum album, tui gratia, in urnam misisse. Sed collega tuus, dum putat negotia Ecclesiae cito terminari posse, vel horas succisivas ad studendum sibi abunde datura, rogatus a Michaele Sonnio bibliopola famosissimo, suscepit curam emendandi Opera sancti Isidori Hispalensis episcopi. Quod absolvere minime valuit, rebus Ecclesiae jugiter intentus, et nihilominus in septimum diem Februarii sequentis anni productis.

5. Hujus autem bibliopolae filius, nomen, statum candoremque morum parentis retinens, nec eo minus boni publici cupidus, me in cella delitescentem saepe sollicitavit ut quod alius per otium absolvere non potuit (licet hoc in frontispicio, et in epistola liminari ad avunculum suum, Coenomanensem decanum promittat) [Col. 0217B] ipse consummarem. Quod, Deo favente, viresque cum animi, tum corporis, per senilem aetatem fatiscentes sustentante, perfeci, collatis multis Codicibus chirographis, et potissimum uno v. cl. Pauli Petavii, senatus Parisiensis consiliarii: altero Papirii Massonii, in eodem senatu advocati, ex editis libris notissimi, et tertio viri probi Sebastiani Nivellii, omnium librariorum decani, seu antiquioris. Libri autem duo de Officiis ecclesiasticis adeo corrupti, mendis et lacunis referti erant, ut nihil supra. Sed hos ex veteri Codice ms. nostrae bibliothecae, et alio Coloniae, anno Christi 1568, apud Gervuinum Calenium, et haeredes Joannis Quentel impresso, emendavimus, et capita integra quae deerant addidimus. Qui vero libri nostro labore conquisiti in hac Editione de novo, prodeant, index operum indicabit. Locorum insuper sacrae Scripturae in textu productorum libros et capita ad marginem notavimus: ut ad ipsos fontes, quasi digito monstrato itinere, sedulus lector recurrat, videatque, num quod quaerit, contractius [Col. 0217C] quam decebat (unde nata sit obscuritas), aut perperam citatum fuerit. Qui labor nunquam tanti aestimabitur quanti mihi constitit; nec mihi tantum, sed et meo 277 fratri hieronymo Le Juge, baculo senectutis meae, quem in adjutorium adsciveram. Nam in quibusdam locis auctor non vulgari, sed Septuaginta Interpretum translatione utitur: tuncque frustra ad concordantias Bibliorum recurrissem.

6. Jam tempus est ut de ipsius S. Isidori parentibus, ortu, sanctitate vitae, eruditione et obitus, quae ab historicis Hispanorum didicimus, breviter referamus. Baetica Hispaniae regio, postea ab Wandalis Wandalicia, et nunc Andeluzia (cujus maxima portio est) dicta, civitatem Hispalim, hodie Sevillam nuncupatam, tantae amoenitatis, pulchritudinis, et opulentiae habet, ut vetus proverbium fuerit, Hominibus quos Deus amat, Hispali domum largitur et victum. Spalis vero et Spalensis, suppressa prima syllaba, pro Hispalis et Hispalensis, in vetustisimis [Col. 0217D] mss. Codicibus, atque etiam in aliis impressis passim legitur. Sic Graeci Hispaniam Spaniam appellant. Quos Childebertus, secundus Francorum rex Christianus, in suo fundationis nostrae basilicae pragmatico, ante mille annos edito, imitatus est. Nam de S. Vincentio martyre loquens ait: Cujus nos reliquias de Spania apportavimus. Igitur S. Isidorus Hispali natus est, patre Severiano, Theodorici Ostrogothorum et Italiae regis filio, matre vero Theodora, inclyto Gothorum regum sanguine prognata. Idemque de eo quod de S. Ambrosio legitur: scilicet examen apum ipsi infanti visum in os ingredi, et egredi, ac in coelum usque evolare, futurae ejus eloquentiae praesagium. Quae postea tanta fuit, ut auditores saepe in stuporem verteret. Habuit fratres S. Leandrum archiepiscopum Hispalensem, et S. Fulgentium, episcopum primum Astigitanum, deinde Carthaginensem, et sororem Florentiam, sanctarum virginum monasteriis [Col. 0218A] praefectam. Caesar Baronius cardinalis, tomo septimo Annalium, sub anno Christi 569, addit Theodosiam, Leuvigildi (alias Leovigildi) regis uxorem.

7. Breviarium Hispalense ponit insuper Justinam abbatissam, et Braulium sive Braulionem Caesaraugustanum episcopum. Sed Joan. Vasaeus in Chronico sub anno Domini 567 hanc eamdem putat esse cum Florentia: hunc vero negat reliquorum fratrem. Defuncto Leandro die 27 Februarii anni 603 (ut in Martyrologio Romano notavit idem Baronius), in archiepiscopum Hispalensem electus est Isidorus, non fraterno successionis jure suffectus more eorum, qui dicunt: Haereditate possideamus sanctuarium Dei; nec verentur regii vatis imprecationes eo loci subsequentes. Hanc autem electionem confirmavit S. Gregorius papa, eique pallium dignitati congruens, imo necessarium ad ejus exsecutionem, misit: ut habet officium ejus peculiare, inter proprium sanctorum Hispanorum, anno Domini 1597 Caesaraugustae [Col. 0218B] impressum. Nec archiepiscopum tantum, sed etiam metropolitanum, primatem et episcoporum summum, Rodericus Toletanus, Alfonsus a Carthagena, Vasaeus, et Braulio eum fuisse confitentur. Quibus astipulatur Baronius ita dicens: Diversis fulsit miraculorum signis, primaria dignitate florens, et Romani papae in Hispania vices gerens. Lucas autem Tudensis talibus eum extollit encomiis: Decoratus exstitit sanctitate, spiritu prophetiae clarus, in eleemosynis largus, hospitalitate praecipuus, corde serenus, in sententia verax, in judicio justus, in praedicatione 278 laetus, in lucrandis Deo animabus studiosus, in expositione Scripturarum cautus, in consilio providus, in actu humilis, in mensa sobrius, in oratione devotus, honestate clarus, semper pro Ecclesiae et veritatis defensione mori paratus, et in omni bonitate conspicuus. Praeterea Pater fuit clericorum, doctor et sustentator monachorum ac monialium, consolator moerentium, tutamen pupillorum ac viduarum, attritor superborum, persecutor et malleus haereticorum.

[Col. 0218C] 8. Quod postremum magna fiducia ab ineunte aetate praestitit. Nam (ut est in lectionibus festi illius) adhuc adolescens, haeresim Arianam (quae gentem Gothorum Hispaniae latissime dominantem penitus jampridem invaserat) tam constanter palam arguebat, ut parum abfuerit quin ab Arianis necaretur. Sed admonitus a Leandro, hunc sibi successorem fore praesagiente, indignationem temperavit. Contra eos, vel quosvis alios haereticos, teste S. Braulione, archiepiscopo Toletano (Caesaraugustano), librum scripsit qui hodie desideratur. Quin etiam aera 661, id est anno Domini 623, regni autem Sisebuti regis septimo, apud Hispalim, in secretario sanctae Hierusalem concilium celebravit adversus Acephalos, haereticos scilicet, quorum primus auctor ignoratur: et Cyrum quemdam episcopum, istorum haeresim defendentem, per veredica doctorum testimonia confutavit. Sicque per eum floruit alma fides. Quam ejus successor longe dissimilis corrumpere [Col. 0218D] nisus est, ut his verbis declarat Tudensis: Successit (inquit) beatissimo Isidoro Theodiscus, natione Graecus, varietate linguarum doctus, exterius locutione nitidus, verius autem (ut exitus demonstravit) sub ovina pelle lupus voracissimus. Nam libros quosdam Isidori de Naturis rerum et Arte medicina, nec non de Arte notoria, antequam in publicum venirent, corrupit, resecans vera et inserens falsa: atque per quemdam Arabem, nomine Avicennam, de Latino in Arabem transtulit. Erroneus quoque in articulis fidei comprobatus, per synodum archiepiscopali dignitate degradatus est. Qui propterea ad Arabes transiit, et sectae pseudoprophetae Mahometi eo saeculo exorti adhaesit.

9. In cujus Theodisci detestationem, et ipsa quoque Hispalis Ecclesia (quae undecim suffraganeos episcopos, in libro Theatri orbis nominatos, hactenus habuerat) primatus, archipraesulatus, et metropolitani dignitatibus amissis, in ordinem redacta, et Toletanae subjecta est Ecclesiae. Quae sedis sublimioris [Col. 0219A] degradatio quandiu duraverit non satis constat. Nam hodie in pristinum statum relevata, tres tantum praesules suffraganeos habet: Malacitanum, Gaditanum, et Fortunatarum insularum. Adeo difficile est quod semel amiserit ex toto recuperare. Construxit S. Isidorus quaedam monasteria et collegia, in quibus studiis sacris et divinis eloquiis vacans, plurimos discipulos qui ad eum confluebant erudivit. Inter quos fuit beatus Ildefonsus, Toletanae Ecclesiae postea archiepiscopus. Fuit etiam ex eorum numero Redemptus clericus, qui ejus obitum qualem vidit, recenset, asseritque contigisse pridie Kalendas Aprilis, aera 674, id est, anno Christi 636. Valeant ergo aliae aliorum contrariae opiniones, teste Plauto:

Pluris est oculatus testis unus, quam auriti decem.
Relationem praefati Redempti habes infra. Hactenus de sancto Isidoro. Nunc 279 ad te convertor, domine [Col. 0219B] mi, quo scias quae causae me moverint ut hunc laborem tuo nomini nuncuparem.

10. D. Bernardus mellifluus, ac mire spiritualis doctor, ut nos Deo hominibusque de acceptis beneficiis gratos, et ad majora promerenda idoneos reddat, haec duo sacrae Scripturae loca: Diligenter considera quae tibi apponuntur; et, Colligite fragmenta, ne pereant, ita spiritualiter interpretatur: Disce in referendo gratiam non esse tardus aut segnis. Disce ad singula dona gratias agere. Diligenter considera quae tibi apponuntur: ut nulla videlicet Dei dona debita gratiarum actione frustrentur, non grandia, non mediocria, non pusilla. Denique jubemur colligere fragmenta, ne pereant: id est, nec minima beneficia oblivisci. Numquid non perit quod donatur ingrato? Deinde quae mala post se ingratitudo vehat, ostendit. Ingratitudo inimica est animae, exinanitio meritorum, virtutum dispersio, beneficiorum perditio. Ingratitudo ventus urens, siccans sibi fontem pietatis, rorem misericordiae, fluenta gratiae. Absit [Col. 0219C] autem ut beneficia quae abs te accepi ex quo in tui notitiam per reverendissimum ac illustrissimum cardinalem Borbonium, seniorem, tuum archipraesulem, meum vero primum Mecoenatem, deveni, oblivioni tradam. Absit ut novem leprosos evangelicos, corpore quidem sanatos, sed deteriorem ingratitudinis lepram secum reportantes, sequar. Absit ut pincernae Pharaonis in gradum pristinum restituti, et interim vatis sui Joseph immemoris, unquam sim imitator. Adhaereat lingua mea faucibus meis si non meminero tui: maxime apud eos qui te ob nobilitatem generis, virtutum cumulum, et promeritarum dignitatum fastigium (quorum maxima turba) apprime norunt. Sed quia gratitudo non modo verbis efferenda, sed etiam opere aliquo confirmanda est, en meos labores in emendando ac primaevo nitori reddendo Isidoro consumptos tibi offero; obnixe deprecans ut in his te constantem censorem geras, nec mei gratia, quos deprehenderis, errores perfunctorie transeas: quin [Col. 0219D] potius obelis confodias, genuinam lectionem restituens. Conabor saltem exemplar meum novum ad incudem tuam revocare ac reformare: nam alia jam distracta et vendita quis posset? Hoc si feceris, de te quod D. Augustinus ad sanctum Hieronymum scribens, in pari adhortatione ex regio vate assumit, proferam: Corripiet me justus in misericordia, et increpabit me: oleum autem peccatoris non impinguet caput meum.

11. Altera causa quae me ad id quod dictum est induxit, recordatio praefati cardinalis fuit, qui nos ambos unice prae caeteris dilexit, et sua familiaritate in tantum uti voluit, ut saepe ad multam noctem ultro citroque habitis sermonibus nos retineret. Quod in me magis mirum cunctis videbatur ut scilicet tantus archipraesul et princeps, pauperrimo ac ignoranti monacho, quasi Elisaeus puero, contracta celsitudine, se coaequaret. De te vero non ita: utpote quem noverant ob prudentiam, sapientiam rerumque experientiam [Col. 0220A] ab eo, sicut Joseph a veteri Pharaone, jamjam constitutum dominum domus suae, et principem omnis possessionis suae. Quam provinciam ita provide et modeste usque ad ejus obitum exercuisti, ut nullus esset cuiquam querelae locus, sed omnia, veluti in domo Salomonis, pacate, tranquille et ordinate fierent.

280 12. Et quia, teste Psalmista, Sortes nostrae in manibus Dei sunt: modoque laetae, modo tristes (prout ipse permittit) contingunt: quam diversae sortes domini mei principis, cardinalis, et abbatis exstiterint, liceat breviter commemorare: ita tamen ut de adversis (praeter tempus quo coeperunt, et locum ubi per mortem desierunt) nihil proferam: ne moveam Camarinam,

Et patiar telis vulnera facta meis.
Igitur Carolus noster, anno Domini 1523, die 22 Decembris, hora undecima matutina, in castro Firmitatis Jodarensis natus est: susceptoresque e sacro [Col. 0220B] fonte habuit fratrem suum majorem Antonium Borbonium, Henrici quarti nunc regnantis patrem, et dominum de Hames: Matronas autem virtute ac nobilitate insignes, D. D. de Pleumeson, et de Torsy. Cui paternum nomen indiderunt. Nam pater ejus Carolus dicebatur: Mater vero Francisca Alenconia, optimi Renati ducis Alenconii et Margaritae Lotharingae, Parthenonis Argentanii in Nortmania fundatricis, filia. Qui ubi excrevit, liberalibusque studiis aptus visus est, ad regale Campaniae seu Navarrae gymnasium Lutetianae civitatis, consodalem Carolum Lotharingum, postea archiepiscopum Rhemensem ac cardinalem habiturus, mittitur. In cujus favorem, lapsis aliquot annis rudioris Minervae, ad aedes ejusdem archipraesulatus Lutetiae sitas migrant: fitque eis lectio de jurisprudentia et de theologia. Quarum scientiarum altera quaelibet vix tota hominis aetate quantumcunque longaeva comprehenditur. Et tamen noster Borbonius, biennio expleto, ad aulam regiam [Col. 0220C] evocatur: eique praeter quasdam abbatias jam obtentas, episcopatus Nivernensis, in subsidium sumptuum vitae aulicae accedit. Quo relicto, fit antistes Xanctonensis: et postea decedente Georgio de Ambasia, Legati nepote, archiepiscopus Rhotomagensis, anno scilicet Domini 1549, in mense Augusto. Sequenti die decima Januarii diaconus cardinalis, tituli sancti Xisti, a Paulo papa tertio ordinatur.

13. Deinde in praesbyterum cardinalem a Julio papa tertio promovetur: et defuncto cardinali a Meudone cognominato, titulum ejus, qui fuit sancti Chrysogoni, alio dimisso, assumit. Quem nunquam postea mutavit. Hunc cardinalem Borbonium huc usque appellavimus, licet hoc cognomen non usurpaverit ante patrui sui Ludovici a Borbonio cardinalis et archiepiscopi Senonensis obitum, qui in annum 1556 incidit: sed dicebatur cardinalis Vindocinensis. Quem his laudibus exornat pius doctor Antonius Demochares, libro II de Sacrificio Missae, cap. 20: Si aliquis in medium constituendus sit, qui pro [Col. 0220D] Missae defensione consistat his nostris temporibus, quis generosior princeps, quis alacrior dux, quam Carolus Vindocinensis cardinalis reverendissimus producetur? Nonne solus hic plus auctoritate, nobilitate, doctrina, dignitate, bonis moribus, quam universa adversariorum cohors praestat? Ad quod probandum unico exemplo aeterna memoria digno (quanquam et alia non desunt) contentus ero. Anno enim Christi 1575, die Sabbati, decima quarta Julii, advesperascente jam luce, cum esset Rothomagi, primores suorum civium eo quo solebat pio affectu monuit ne amplius sinerent haereticos conventicula facere, et concionibus 281 virulentis plebem inconstantem et lapsui pronam decipere, atque ex via salutis in viam perditionis transferre. Nihilominus die dominica sequenti in quadam urbis platea, ad tria fere millia virorum (ut putabatur) convenerunt, seductorem concionantem audituri. Quod ubi rescivit bonus pastor, linea pontificali quasi lorica indutus, et praelata [Col. 0221A] cruce, ex aedibus Sancti Andoeni, in quibus morabatur, hora septima matutina egressus est, paucos secum habens comites: nimirum D. Claudium de Sainctes, episcopum Ebroicensem, et tres aut quatuor Canonicos (quorum unum te fuisse certo scimus) nec non ex nobilibus laicis, dominos a Rubeo Prato, et Mainevillae, paucosque alios.

14. Cumque putaretur ad suam basilicam pergere, reflexo itinere venit ad locum ubi haeretici et alii novae doctrinae curiosi erant congregati. Quos reverendo vultu, et habitu suo, non aliter quam Jaddus, Hierosolymorum summus pontifex, stola hyacinthina et tiara Alexandrum Magnum, ita terruit, ut ipse pseudoecclesiastes mox conticeret, ejusque auditores attoniti starent, vim armorum metuentes. Quam ille magna auctoritate fieri cohibuit: eosque blande affatus, ut in fide catholica, apostolica et Romana permanerent, hortatus est, ne crederent pseudoprophetis qui veniunt in vestimentis ovium, intus autem sunt lupi rapaces. Quot verba dedit, tot aculeos [Col. 0221B] in cordibus astantium confixit: quibus contriti et compuncti, absque tumultu quisque in domum suam recesserunt. Neque unquam ab hoc tempore auditum est, haeresim publice Rothomagi praedicatam fuisse. De tanta animorum victoria gloriosus noster Borbonius, ad ecclesiam properavit, et grates Deo auctori rependit: saepe apud suos testatus nunquam sibi jucundiorem illuxisse diem. Attende, precor (quisquis haec lecturus es), et considera, si non in multis Joseph filio Jacob assimiletur. Joseph, filius accrescens, in Genesi nominatur, et ab aliis augmentum Domini interpretatur. Quantum autem hic in profectum Ecclesiae excreverit, dictum est: cum ex abbate episcopus, ex episcopo archiepiscopus, et tandem cardinalis fieret, Spartam quamcunque nactam exornans. Joseph patriarcha, id est princeps Patrum fuit: nec minus iste, habens sub se Patres, seu episcopos suffraganeos sex, singulis elementis hujus [Col. 0221C] effictae vocis SACBLE significatos. Joseph, ad imperium patris domo egressus, quaesivit fratres suos in Dothaim, id est in defensionem profectos: et hic ad fratres suos qui a fide defecerant audiebantque incantatorem, non obturatis in modum aspidis, sed apertis auribus, properavit: iisdemque propemodum verbis, quibus et Joseph usus, dixit: Pax vobis, ego sum, nolite expavescere: pro salute enim vestra misit me Dominus ad vos. Et haec dicens, non potuit ita se continere, quin aliquantulum lacrymis genas rigaret; quas tamen, ut minus suae auctoritati et dignitati congruentes, occulte abstergebat.

15. At qui eum comitabantur, longe copiosiores fundebant: cum ob perspectam pietatem et charitatem tanti pastoris, tum ob errantium ovium ejus in viam salutis reductionem. Erantque istae lacrymae jucunditatis et laetitiae, non doloris, aut moeroris. Quales (proh dolor!) mutatae sortes vitae ejus ab omnibus sincero affectu in eum propensis postea extorserunt. 282 Nam anno Domini 1588, die 23 [Col. 0221D] Decembris, coepit repleri amaritudinibus, et inebriari absinthio: cum irato et mandante rege Blesis retentus est, et postmodum per varias stationes ad Fontanetum Comitis, Pictavorum oppidulum, deductus. In quo quidem viro (ut verbis Alfonsi a Carthagine utar) satis cognoscere potuerunt qui viderunt, et etiam non videntes qui audierunt, quanti valoris mundana prosperitas sit: cum ex summa prosperitate ad summam adversitatem fortunae rota frequenter ac velociter humanos successus revolvat. Constantiam nihilominus et patientiam in adversis usque ad vitae terminum nunquam amisit: et qui consolari a suis debuerat, ipsemet eos subtristes consolabatur, saepe ista memorans: Non sunt condignae passiones hujus temporis ad futuram gloriam, quae revelabitur in nobis. Et, Si bona suscepimus de manu Domini, mala quare non sustineamus? Itemque illud Machabaeorum: Adversi casus qui accidunt, non ad interitum, sed ad correptionem sunt generis nostri. Etenim multo tempore [Col. 0222A] non sinere peccatoribus ex sententia agere, sed statim ultiones adhibere, magni beneficii est indicium. Obiit autem in eodem Fontaneti loco anno Christi 1590, die Mercurii, mensis Maii nona, circa horam diei nonam, aetatis suae sexagesimum septimum annum agens, non veneno (ut quidam suspicati sunt), sed stranguria quam calculus generabat, ac febre victus. Eram in urbe Turonica a reverendissimo aeque et illustrissimo cardinali Vindocinensi, ejus nepote, accersitus, cum hujus mali nuntii bajulus advenit: tuncque defecerunt prae lacrymis oculi mei, conturbata sunt viscera mea. Effusum est in terra jecur meum prae contritione mortis mei Mecoenatis.

16. Quot catervae hominum tota die ad eum visendum confluxerint impossibile est referre. Qui recedentes praedicabant ejus bonitatem, clementiam et humanitatem, stupebantque eum a morte pulchriorem apparere. Ex hac infausta civitate die 19 Julii educitur: et (te fidissimo Achate cuncta disponente, eumque moesto animo cum suis domesticis [Col. 0222B] deducente) Castrum Gailloneum, die 8 Augusti ingreditur. Cujus animam jam coelo frui, anteacta vita, expiata confessione peccata, devotaque sacramentorum perceptio in ipso vitae exitu, me credere faciunt. Si quid tamen residui est quod obsit, precor, bone Jesu, ut hoc sacratissimae tuae passionis meritum eluat. In serie archiepiscoporum Rothomagensium fuit, secundum Democharem, octogesimus primus, vel secundum alios octogesimus secundus: eamque sedem annis 41 tenuit. Ex ejus liberalitate major pars bibliothecae non communis, sed cellae nostrae (quae numero librorum et excellentia auctorum a multis doctis commendatur) prodiit: nec dubium quin in immensum crevisset, si non tam cito hunc nobis Atropos sustulisset. Hanc tamen, quasi in ejus locum succedens, nec minori me dilectione prosequens, jamjam aliquot libris praeter meritum auxisti. Cujus beneficii memor, non desino quotidie Deum omnium bonorum largitorem precari, [Col. 0222C] ut te donis temporalibus et spiritualibus abunde remuneret, vitamque tuam ad multos annos producat. Mei quoque apud eum (integerrime abbas, et duplici canitie ornatissime) memor esto, cum in orationibus, tum in incruento altaris sacrificio: ut qui docuit me a juventute mea, et cujus 283 mirabilia in Ecclesia cum fratribus nostris quotidie pronuntio, usque in senectam, et senium non me derelinquat. Vale. E monasterio nostro sancti Germani a Patris, ad muros Lutetiae Parisiorum erecto, anno Christi 1601, die 15 mensis Septembris.


Cliens tuus obsequentissimus, JACOBUS DU BREUL.

17. Baeticam a Wandalis dictam fuisse Wandaliciam, et nunc Andaluzia, Breulius cum multis asserit: sed alia est mihi aliisque opinio. Baeticam ab antiquis Wandaliciam nuncupatam nunquam comperimus: [Col. 0222D] Andaluziae vocabulum inter Mauros, dum Hispaniae dominarentur, primum audiri coeptum: quo illi nomine universam Hispaniam, ac praesertim provincias quae eorum ditioni parerent, appellabant, scilicet a voce Arabica andalos, ut nonnulli conjiciunt, quae rem occidentalem significat. Consecutis temporibus Andalusiae vel Andaluziae nomen circa regiones Baeticae, in quibus Mauri diutius perstiterunt, quasi proprium haesit. Confer, si placet, Prolegomena mea in Dracontium, cap. 12, num. 116, et laudatos ibi scriptores, Nicolaum Antonium, et Florezium.

18. Severianum, Isidori parentem, fuisse Theodorici regis filium temere affirmat Breulius: neque Isidori matrem Theodoram vocatam constat, multoque minus Gothorum regum sanguine prognatam. [Col. 0223A] Recole ea quae cap. 17 de Isidori parentibus disputavi. Episcopatum Carthaginensem Fulgentii commentitium censeri, cap. 3 monui. An Isidoro fuerit soror Theodora, sive Theodosia nomine, Leovigildi regis uxor, vehementer dubium esse cap. 17 dixi. Neque annus emortualis Leandri 603 esse potest ex momentis rationum cap. 20 allatis. Quaestio de pallio, quod Isidoro a Gregorio Magno missum dicitur, agitata est cap. 22. Cum Breulius Braulionem Caesaraugustanum episcopum prius dixerit, post neque ita multo per errorem Toletanum archiepiscopum nuncupavit: Braulionem enim intelligit, cum ex eo refert Isidorum librum contra haereticos scripsisse: nam apud Ildefonsum in Isidori elogio omnino nihil simile legitur, apud Braulionem vero: De haeresibus [Col. 0223B] librum unum, in quo, majorum secutus exempla, brevitate qua potuit, diffusa collegit. Neque tamen hinc arguas, Isidorum haereses potius hoc libro refellisse quam earum historiam enarrasse.

19. De anno quo Hispalense concilium II celebratum fuit, egi cap. 21, in quo concilio convictus fuit Gregorius episcopus. 284 Breulius Cyrum quemdam episcopum nominat, errore, ut puto, typographico, pro Syrum quemdam episcopum: erat enim Gregorius natione Syrus, ut ex ipso Hispalensi concilio constat. Breulius denique fabulas narrat, quas jam pridem alii de Theodisclo Isidori successore finxerunt, a nobis cap. 22 refutatas.

[Col. 0223C] 20. Post epistolam dedicatoriam, praenotationem librorum Isidori a Braulione editam, Sigeberti ac Joannis Trithemii capita de Isidori elogio, et narrationem Redempti de Isidori obitu, Breulius quaedam addit de anno obitus Isidori atque ejus corporis translatione, quae a nobis suis locis expensa sunt. Subjicit Breulius librorum indicem hoc titulo:



Index librorum S. Isidori Hispalensis episcopi, ex quibus eos qui nunc primum prodeunt in lucem notatus ad marginem astericus indicat.

    21. Originum, sive Etymologiarum libri viginti.
    De Differentiis, sive Proprietate verborum, liber primus.
    De Differentiis spiritalibus, liber secundus.
    Synonymorum, sive Soliloquiorum, libri duo.
    De Contemptu mundi libellus.
    Norma vivendi.
    * Exhortatio poenitendi, cum consolatione et misericordia Dei, ad animam futura judicia formidantem. [Col. 0223D] Quam ex ms. Codice bibliothecae S. Mauri Fossatensis, quondam regularis, v. cl. Nic. Faber transcribi curavit.
    * Lamentum poenitentiae, versu ac duplici alphabeto editum. Ex eadem bibliotheca.
    * Oratio prolixa S. Isidori, ad flenda semper peccata, pro correctione vitae. Ex eadem bibliotheca.
    * Oratio ejusdem brevis, contra insidias diaboli.
    Epistola ad Massanum (alias Massonem) episcopum de lapsu et reparatione sacerdotis. Ex bibliotheca S. Germani a Pratis integra reddita: cum antea non nisi fragmenta quaedam impressa exstarent.
    De Natura rerum, sive de Mundo, ad Sisebutum regem, liber.
    * Chronicon ab initio mundi, usque ad annum quintum Suinthilani regis Gothorum, per Garsiam Loaisam emendatum, et scholiis illustratum.
    Chronicon Gothorum, Historia Wandalorum Historia Suevorum.
    [Col. 0224A] Prooemiorum liber in Vetus et Novum Testamentum.
    Commentaria in Genesim, in Exodum, in Leviticum, in Numeros, in Deuteronomium, in Josue, in librum Judicum, in librum Ruth, in I, II, III, IV Reg., in Esdram.
    285 De Antiocho rege, et Machabaeorum martyrio consummato.
    Allegoriarum quarumdam sacrae Scripturae liber unus.
    De Scriptoribus ecclesiasticis, liber unus.
    De Vita vel Obitu sanctorum qui Deo placuerunt.
    De Nativitate Domini, Passione, Resurrectione, regno, atque judicio, ad Florentiam sororem liber unus.
    Ad eamdem, de Vocatione gentium.
    De Officiis Ecclesiasticis, libri duo. Ex C. M. S. sancti Germani a Pratis emendati.
    Epistola ad Ludifredum (alias Leudefredum) Cordubensem [Col. 0224B] dubensem episcopum, de episcopi et caeterorum clericorum in Ecclesia officio. Hujus epistolae posterior pars, quae desiderabatur, quamque Madritium Hispaniae exemplar nobis tandem suppeditavit, habetur infra.
    Sententiarum, sive de summo Sono libri tres.
    * Epistolae aliquot, praeter eas quae ante Etymologias et Synonyma habentur.
    * Regula monachorum.
    * De Conflictu vitiorum et virtutum.
    * Expositio in Cantica canticorum.
    * S. Ildefonsi liber de Viris illustribus.
    * Liber de Differentiis, sive proprietate verborum. Qui in editione Matritia anni 1599 (praeter alios duos superius post Etymologias impressos) repertus est.
    * Liber divi Isidori de Viris illustribus, qui certe libro S. Ildefonsi de eadem materia praeponi debuit, [Col. 0224C] sed non tam cito nobis innotuit.
    * Notae virorum doctorum in quosdam libros D. Isidori, per Joannem Grialium collectae et auctae.
    * Glossarium ex diversis quae nomine Isidori Hispalensis episcopi circumferuntur, collectum.
    Scripturae sanctae auctoritatum quae in hoc opere sparsim citatae et explicatae sunt, index.
    Rerum et verborum quae in hoc opere continentur, index copiosissimus.


22. Breulius asteriscum iis operibus praefigit quae in editione Bignaei desiderabantur, quamvis jam in editione Grialii excusa apparuissent, ut Chronicon ab initio mundi, et ea omnia opera quae post libros Sententiarum recensentur. Videtur enim Breulius jam fere ad umbilicum suam Editionem perduxisse, cum ad ejus manus editio regia Matritensis pervenit. Ex quo accidit ut ea omnia quae in editione Matritensi a se non observata reperit, etiam Grialii notas ad calcem rejecerit: cum interim contextus operum [Col. 0224D] editorum sine ulla Grialii emendatione permanserit, ac solum aliqua ex parte ope notarum juvari possit.

23. In hac Breulii editione praefationes Matritensis editionis 286 omissas aegre ferunt Colomesius et alii, ut notavit Fabricius in Bibl. med. aevi. Judicium doctissimi viri Andreae Burrielii de utraque hac editione, Grialiana et Breuliania, protuli cap. 36, prope finem. Alioquin editio Breuliana nitida etiam est, accurata et Bignaei editione longe praestantior; Regia quoque Matritensi uberior, quamvis minus correcta. In utraque tamen editione Grialiana et Breuliana deest liber de Doctrina et Fide Ecclesiasticorum dogmatum, a Bignaeo productus, qui Isidoro a multis tribuitur, et, quamvis re vera Isidori non sit, tamen [Col. 0225A] non minori jure atque alia opera, in appendicem dubiorum aut suppositorum conjici potest.

24. Repetita est editio Breuliana Operum S. Isidori Coloniae 1617, typis non ita elegantibus; editio Parisiensis constat paginis 975, Coloniensis 631, praeter indices. In Coloniensi post titulum a Breulio appositum additur: Editio postrema auctior, et correctior, Coloniae Agrippinae, sumptibus Antonii Hierat, anno 1617. Sed neque auctior, neque correctior est editione Breulii Parisina, cum non sit nisi repetita a typographo, ut dixi, nemine correctionem aliquam prioris editionis curante; ac solum ordo notarum Grialianae editionis mutatus fuit; et notae in Sententiarum opus ex editione Taurinensi per singulos libros conspiciuntur. Additum quoque est initio elogium [Col. 0225B] Isidori ex libro Bellarmini de Scriptor. ecclesiast.



CAPUT XXXVIII. Editio recentior Matritensis Operum S. Isidori. Erudita praefatio, quae huic editioni praemittenda apparabatur, ex adversariis clarissimi auctoris deprompta.

1. Bartholomaeus Ulloa, bibliopola Matritensis nostris temporibus haud ignobilis, cum intellexisset novam Operum S. Isidori editionem jam pridem desiderari, ad eam elegantibus formis adornandam strenue aggressus est. En titulum: Divi Isidori Hispalensis episcopi Opera Philippi II Catholici regis jussu et vetustis exemplaribus emendata, nunc denuo diligentissime correcta, atque aliquibus opusculis Appendicis loco aucta. Matriti, typis et expensis Bartholomaei [Col. 0225C] Ulloa: apud monasterium Conceptionis Hieronymianae: anno Domini 1778. Duo magna volumina in-fol.

287 2. Ordo editionis hic est. Omnia Isidori opera quae a Grialio edita sunt, eodem ordine iisdemque omnino notis, nullisque aliis novis recuduntur. Nec desunt epistola dedicatoria et praefatio Grialii ad lectorem, quam a Breulio praetermissam fuisse nonnulli aegre ferebant, ut diximus. Adest nova Editoris praefatio in hoc exemplum:



In novam sancti Isidori Hispalensis episcopi Operum editionem brevis Editoris praefatio.

3. Paucis te volo, lector benevole. Sanctissimi Patris atque clarissimi Hispaniarum doctoris Isidori Opera omnia, quotquot exstant, quaeque eruditorum [Col. 0225D] virorum sententia genuinus ejusdem sunt fetus, tuae ac publicae omnium utilitati libens offero. Neque meam qualemcunque operam in hac editione adornanda cuivis ingratam futuram puto. Id quod vel inde mihi satis persuasum habeo, quoniam per duo fere saecula, ab anno scilicet 1617, nullus, quod sciam, recudenda curarit. Exigebat sane auctoris nobilissimi omnigena ac praeclarissima doctrina ut, quemadmodum ab omnibus jure merito praedicatur, ita omnium manibus diu noctuque tereretur. Verum id qui fieri potest, nisi exemplaria abundent? Ea propter ipsorum desiderium, quod doctoris toto orbe celebratissimi magnum nomen augebat, ad novam quamdam eamque accuratissimam elaborandam editionem, eruditorum omnium, Hispanorum praesertim, animos sollicitabat pertentabatque. Nec tamen propterea fuit, qui opera et industria sua publicis votis satisfaceret. Haec autem omnia animadvertens ego, simulque verens ne inde Hispanorum genti dedecoris aliquid accederet, hanc [Col. 0226A] editionem quanta potui diligentia ac studio et aggressus sum et perficere curavi.

4. Et quidem vehementer amabam non solum Isidori Opera jam olim excusa denuo optimis characteribus, aliisque ornamentis quae ad typographum spectant, praedita in medium, producere, verum etiam, undique collatis veteribus manuscriptis, emendatiora, auctiora illustrioraque publici juris facere. Sed animi vim repressit tum rei magnitudo facultates meas superans, cum ejusdem mei conatus spes vel omnino jam expleta, vel non nisi aegre nimis explenda. Nemo enim nescit quanta cura et diligentia, accedente Philippi II Hispaniarum principis augustissimi speciali mandato, viri ex tota Hispania doctissimi, conquisitis hinc inde non per totam tantum Hispaniam, sed etiam per universam fere Italiam antiquis Codicibus, singuli partes singulas ad trutinam revocantes, omnia tandem sancti Isidori scripta quae inveniri potuerunt et emendarunt, et selectis annotationibus illustrarunt. Hinc prodiit anno 1599 [Col. 0226B] editio regio nomine insignita, quam Joannes Grialius vir clarissimus, aliorum perfunctus laboribus, adjectis quoque suis, Philippo III jam tunc regnanti nuncupatam, 288 in vulgus emisit. Regiam hanc editionem optimam quidem, atque aliis etiam posterioribus anteponendam asserunt eruditi; non tamen numeris omnibus absolutam arbitrantur. Certandum adhuc, et novo labore insudandum clamant, ut Isidorus, qua par est, gloria et decore procedat in publicum. At dicunt, non faciunt: Isidorus interim pene latet, atque in dies magis magisque desideratur.

5. Igitur quod per me licet, quodque a me et observantia in Isidorum, et publicae utilitatis amor exigunt, id praesto: eamdem ipsam videlicet regiam editionem integram, illustriori forma digestam, elegantioribus characteribus, et nitida charta, id est, optimis typis (quae typographi sunt partes), conspicuam iterum in medium profero. Neque tibi, lector benevole, aliud a me exquirendum putes. At fortassis, [Col. 0226C] plura sunt, inquies, Isidori nomine inscripta opuscula quae frustra in regia editione quaeras. Ex his nonnulla sparsim ab aliquibus fuere in lucem edita; reliqua adhuc in ecclesiarum archiviis vel chartulariis delitescunt. Sunt plane, eademque tibi nunc exhibeo Appendicis loco. Qua in re conjecturae meae effectu ipso comprobatae luculentum habes testimonium. Revera enim nec labori, nec sumptui peperci, ut omnia ea requirerem, quae novam editionem uberiorem locupletioremque redderent. Accepi itaque hinc inde apographa varia, sancti Isidori nomine insignita. Sed ea a viris doctis in trutinam revocata, apocrypha inventa fuere fere omnia. Edidi nihilominus et in studiosorum gratiam, et in eruditorum exercitationem. Itaque singulorum seriem, addita brevi censura, contexam.

6. Primum obtinet locum Liber quartus Sententiarum, qui hactenus a nonnullis ob aliquorum Codicum, Isidori nomen praeferentium, fidem, tanquam ejusdem sancti doctoris genuinum opus fuit habitus. [Col. 0226D] At jam ut spurium habendum dubitavit nemo, qui libros quinque Sententiarum a Taione Caesaraugustano episcopo collectos, atque a continuatore Hispaniae Sacrae tom. XXXI novissime in lucem editos, attente legerit. Excerptus namque inde est quartus hic liber, ut cuique conferenti patebit. Atque ut id facili negotio perspici valeat, singulis capitibus annotatur, quodnam ex quonam Taionis libro, et capite sit desumptum. Observantur praeterea lectiones variae, et alicubi non perpetuae Sententiarum series alioquin sibi utrinque cohaerentes. Quae omnia ad SS. Patrum Augustini et Gregorii opera, e quibus Taio libros compilavit suos, illustranda plurimum conducent.

7. Sequuntur Duo alia Sententiarum capitula: quorum primum ex divo Gregorio super Ezechielem ad verbum est depromptum; alterum ex Juliani Pomerii De Vita contemplativa lib. III, capitibus 3, 4, 9 et 10. Invenitur hocce opus inter sancti Prosperi Aquitanici [Col. 0227A] scripta, eidemque longo tempore a permultis scriptoribus fuit assertum. Nunc ab omnibus Pomerio vindicatur. Videantur hac de re Isidorus noster de Viris illustribus cap. 25, et cl. Ceillerius tom. XV. Histoire Générale des Aut. ecclésiast. de Juliano Pomerio disserens.

8. Tertio loco subnexui opusculum hoc titulo, Exhortatio humilitatis, quod sancto Martino Braccarensi episcopo ascribitur, editumque est 289 inter ejusdem Opera tom. XV Hispaniae Sacrae a doctissimo Florezio.

9. Abjudicandus similiter est Isidoro nostro sermo qui sequitur, de Corpore et Sanguine Domini in Pascha; cum idem sit omnino cum homil. 7 sancti Caesarii Arelatensis, De Paschate. Vid. Biblioth. PP. Tom. II, col. 277, edit. Paris. 1624.

10. Adduntur carmina quaedam bibliothecae sancti Isidori appensa, quae tom. IX Hispan. Sacr. edita fuerunt hac inscriptione: Titulus Bibliothecae a domno Isidoro editus; nec non fragmenta nonnulla, [Col. 0227B] quibus capita ibidem indigitata suppleantur.

11. Sexto loco edidi Expositionem Missae: quae, etsi non indigna videatur Isidori ingenio et eruditione, vel eo nomine ab ipso est ableganda, quod Isidori aetate alius Missae ordo ritusque vigebat in Ecclesia Hispana ab eo qui ibidem exponitur, quique idem est omnino cum Romano hodierno.

12. Deinde subjunxi Lectiones novem, in festo translationis sancti Isidori alias recitatas. Desumptae sunt ad verbum ex actis translationis ejusdem tom. IX Hispan. Sacr. editis.

13. Postremo tandem loco supplendum curavi Caput 17 Quaestionum in Leviticum ex Albornoziano Codice a D. Petro de Castro transcriptum: cujus apographum in bibliotheca Floreziana conventus divi Philippi regalis Matritensis ordinis sancti Augustini asservatur.

14. Lamentum poenitentiae duplici alphabeto editum, etc., cujus meminit v. cl. Nicolaus Antonius tom. I Biblioth. Veter., lib. V, cap. 4, p. 265, quodque [Col. 0227C] ab eodem ipso Nicolao acceptum ediderunt AA. Actor., sanctor., tom. I Aprilis ad diem 4; Editioni huic non addidi, quod sero, ea nempe fere in finem perducta, admonitus sum.

15. Liber autem De Ordine creaturarum a D. D'Acheri tom. I Spicilegii pag. 225 editus; et quae abb. Constantinus Cajetanus evulgavit opuscula sub Isidori nomine, cum a viris doctis vel ut spuria, vel ut nimium suspecta traducantur, non talia visa sunt quae hic insererentur.

16. Habes igitur, candide lector, Isidori Opera, si non ea summa diligentia, quam non nisi homines doctissimi et eruditissimi praestare poterant, illustrata, ac nativo nitori restituta; aliquanto tamen defaecatiora amplioraque quam regia exhibuit editio. Ipsis itaque perfruere, ipsorum lectioni sedulo incumbe, meumque laborem, studium, conatum libenter amplectere. Vale.

17. Affirmat Editor, ad editionem regiam Grialii [Col. 0227D] conquisitos fuisse Codices mss., non per totam tantum Hispaniam, sed etiam per universam fere Italiam: quod tamen minus verum puto, ut ex ipsa Grialii praefatione colligitur. Idem Grialius, ut in epistola dedicatoria profitetur, sperabat fore ut alii non nostri modo, sed externi etiam eruditione praestantes viri in id certatim conspirarent, ut laboriosissima Hispani doctoris excerpta studio suo pervestigare porro pergerent, fortunasque nostras opibus ipsi suis constabilirent.

290 18. Doleo vicem optimi Editoris, qui nec labori nec sumptui pepercit, ut omnia ea requireret ornamenta quae novam editionem uberiorem locupletioremque redderet, neque tamen in virum aliquem [Col. 0228A] doctum incidit, qui votis ejus faceret satis. Primum enim editionem veterem Grialii ita repraesentavit, ut nullo loco antiquam scripturam restituerit, nullam variam lectionem ascripserit, nulla notatione Isidori sententiam illustrarit. In editionem Grialii non pauca irrepserunt menda: nullum correctum fuit in hac altera editione recentiori Matritensi: plura, nec levia adjecta sunt.

19. Illud vero negligentiae magnae argumentum est, quod, cum Grialius in fine, ut fieri solet, errores quosdam typographicos corrigendos indicaverit, curator Matritensis novae editionis eosdem errores in contextu intactos reliquit, neque in fine aut hos aut alios errores emendandos proposuit. Quid ergo est, quod in fronte editionis et in praefatione asseritur, [Col. 0228B] Opera Isidori nunc denuo emendatissime correcta, et aliquanto defaecatiora quam Regia exhibuit editio, in lucem prodire?

20. Deinde cum Editor sibi proposuerit novam editionem veteri Regia uberiorem locupletioremque reddere, cur Breulii editionem prae manibus non habuit, ex qua nova editio auctior posset evadere? Sero, inquit, admonitus sum de Lamento poenitentiae, quod Bollandiani ediderunt. Atqui hoc ipsum Lamentum, uti alia etiam quae in nova editione Matritensi desiderantur, in Breuliana editione comparuerant. Et Lamentum quidem poenitentiae apud Breulium multo auctius exstat quam apud Bollandianos. Profertur in Appendice ex mss. Codicibus, tanquam ineditum, caput 47 de partibus terrae libri de Natura [Col. 0228C] rerum. Ac revera praetermissum hoc caput fuit a Grialio, nescio qua causa aut negligentia: reperitur enim non solum apud Breulium, sed etiam apud Bignaeum, qui Grialium in editione Operum Isidori praecessit: in multis etiam antiquissimis membranis, non tamen in omnibus veteribus exemplaribus libri de Natura rerum.

21. Judicium Editoris de nonnullis operibus Isidori nomine vulgatis, quae vel spuria vel suspecta existimat, alio loco commodius expendam. Nunc indicem Operum quae Appendix exhibet subjungam.



22. Appendix ad opera divi Isidori Hispalensis episcopi ex antiquis 291 Codicibus manuscriptis, qui in diversis ecclesiarum Hispaniae tabulariis ac bibliothecis reperiuntur, prout continetur in hoc tomo secundo, Matriti typis et expensis Bartholomaei ab Ulloa, in via Conceptionis: anno Domini 1778.
[Col. 0228D]

Liber quartus Sententiarum domini Isidori, contentus in hoc tomo secundo. Explicit liber tertius.


Incipiunt capitula libri quarti.

23. Cap. I. De Rectoribus, qualiter conversationem habeant.---II. De Clericis, quales eos oporteat esse.---III. De invidis et protervis subditis.---IV. De Vita vel conversatione monachorum.---V. De Humilitate vel opere monachorum.---VI. De Tepiditate vel otio Monachorum.---VII. De Adhibendis pro corporis necessitate subsidiis.---VIII. De Electis inter tumultus reproborum bene viventibus. ---IX. De Passione electorum et compassione proximorum.---X. De Discretione.---XI. De Poenitentia.---XII. De Confessione peccatorum.---XIII. Quot sint genera somniorum.---XIV. De Nocturnis illusionibus.---XV. De multimodis argumentationibus [Col. 0229A] Satanae.---XVI. De multimodis vitiis. ---XVII. De nonnullis vitiis, quae virtutes se esse simulant.---XVIII. Quod ex virtutibus virtutes, et ex vitiis vitia oriantur.---XIX. De Cogitationibus noxiis et innoxiis.---XX. De Superbia et vana gloria.---XXI. De Avaritia.---XXII. De Iracundia.---XXIII. Qualiter ira deprimi debeat.---XXIV. De invidia.---XXV. De supprimenda invidia.---XXVI. De Malitia. ---XXVII. De Discordia.---XXVIII. De Odio.---XXIX. De Concupiscentia oculorum.---XXX. De gulae concupiscentia.---XXXI. De Multiloquio.---XXXII. De Taciturnitate.---XXXIII. De perversa Locutione.---XXXIV. De Luxuria.---XXXV. De Torpore animi.---XXXVI. De Pigritia.---XXXVII. De Murmuratione.---XXXVIII. De Mendacio.---XXXIX. Quibus modis peccatum perpetratur.---Item. De Octo principalibus vitiis, qualiter possessas mentes exhortentur.---XL. De patientia. ---XLI. De Humilitate.---XLII. De Mansuetudine.---XLIII. De Obedientia.---XLIV. De Verecundia.---XLV. [Col. 0229B] De Detractione.---XLVI. De Hospitalitate et Eleemosyna.---XLVII. De multimoda erogandi largitione.---XLVIII. De Spe et fortitudine electorum.---XLIX. De regni coelestis desiderio. 292 L. De Bonorum concordia.---LI. De divinis Judiciis.---LII. De his qui judicio Dei obdurantur.---LIII. De Reproborum prosperitate. ---LIV. Qualiter lapsi post ruinam surgere queant. ---LV. De Appetitu laudis humanae, vel favoribus adulantium.---LVI. Qualiter sacra Scriptura maledicti promat sententiam.---LVII. Quid sit jubilum. ---LVIII. De Discretione Spiritus septiformis.---LIX. De variis percussionibus mundi.---LX. De Judaici populi circa mundi finem conversione.---LXI. De Antichristi temporibus.---LXII. De Salute vel Languore corporis, vitaeque praesentis corruptione.---LXIII. De Aegritudine corporis.---LIV. De Brevitate vel miseria vitae praesentis.---LXV. De morte corporis.


[Col. 0229C] Finiuntur libri quatuor Sententiarum D. Isidori. Incipiunt capitula alia Sententiarum ejusdem.

    De Superbia, concupiscentia, invidia, atque Jactantia.
    Incipit Exhortatio humilitatis.
    Sermo Isidori episcopi de Corpore et Sanguine Domini in Pascha.
    Incipit Titulus Bibliothecae a domno Isidoro editus.
    Addenda in Lib. de Natura Rerum ad Sisebutum.
    De partibus Terrae XLVII, ex Codice Ovetensi.
    Ex Codice Oxomensi: De Partibus Terrae.
    Addenda in libro de Natura Rerum ex Codice Ovetensi supra memorato.
    Addenda ad mysticorum expositiones sacramentorum, seu Quaestiones in Vetus Testamentum, et in Judices.
    Expositio in Missa.
    In translatione S. Isidori episcopi et confessoris [Col. 0229D] lectiones.
    Quaestionum S. Isidori in Leviticum cap. XVII.
    S. Isidori elogium in laudem Hispaniae.
    Vetustissimi Versus, qui olim in Bibliotheca S. Isidori Hispalensis episcopi legebantur.
    Incipit Titulus Bibliothecae a domno Isidoro editus.


24. Titulus Bibliothecae bis editur, ut vides: sed ex diversis exemplaribus, quae aliquantulum inter sese variant. Ex codice Ovetensi in libro de Natura rerum additur ecloga, ut ibi dicitur, elegantissima: Tu forte in lucis: quod est carmen quoddam astrologicum, jam olim editum, ut infra explicabo. Isidori elogium in laudem Hispaniae jam a Labbeo editum, Historiae Gothorum praefationis loco praemittendum est. Sequitur index rerum, qui idem omnino est atque in editione Grialii.

25. Quodnam meum sit de tota hac editione [Col. 0230A] judicium tam in his quae adsunt quam in his quae desiderantur, non ita difficile 293 est perspicere. Neque obscurum est quid alii de eadem sentiant. Bayerius id not ad cap. 4 lib. V Bibl. vet. Hisp., Prodiit, inquit, nuper Matriti anno nimirum 1778 quinta Isidori Operum editio cum Grialianae 1599 notis integris, novisque aliis HAUD QUIDEM CEDRO LINENDIS, duobus voluminibus, fol., quibus adjungitur, quasi Isidori sit quartus Sententiarum liber, qui tamen maxima ex parte Taionem Caesaraugustanum auctorem habet . . . . aliaque bene multa e variis, ut asseritur, antiquis Codicibus Regiae praesertim bibliothecae Escurialensis, ABSQUE VANNO TAMEN ET CRIBRO.

26. Novas notas fortasse vocat Bayerius eas quae in Appendice exstant: nam in caeteris operibus solum excusae sunt editionis Grialianae notae, ut dixi. Quod autem liber quartus Sententiarum adjungatur, quasi Isidori sit, falsum certe est, ut liquet, non solum [Col. 0230B] ex Editoris praefatione, sed etiam ex nota 1 ad ipsum librum, quae ita habet: Hic liber est exceptus ad verbum ex libris Sententiarum Taionis. Vide tom. XXXI Hisp. sacr. Tum loca Taionis passim indicantur. Nihilominus Bayerius in not. ad num. 137 ejusdem libri 5 eamdem reprehensionem refricat: In nova editione Matritensi 1778 tertio Sententiarum libro subditur quartus ejusdem argumenti, ac tituli, quasi Isidori sit, cum maxima ex parte Taium, sive Taionem Caesaraugustanum, et Gregorium Magnum auctores habeat . . . . quod vel Editor, ubi se misere delusum sensit, palam professus est. Sed quo pacto haec cohaerent, quod Editor eo ipso temporis puncto, quo fatetur librum Isidori non esse, eum adjungat, quasi Isidori sit? Editor ergo ejusmodi librum Appendici [Col. 0230C] inseruit, quia multi putaverant librum esse Isidori, et quia, ut ipse Bayerius narrat, in Codice Escurialensi saeculi XII circiter is quartus Sententiarum liber tribus Isidori de eodem argumento libris, continuato scriptionis filo, subjicitur, quamvis simul adverterit revera eum librum Isidori non esse. Etsi autem fortasse editor Matritensis, cum primum animum ad quartum sententiarum librum formis excudendum adjecit, ex Taione excerptum esse ignoraverit, tamen plane constat, ab ipso rei ejuscemodi minime ignaro edi coeptum. An autem nulla omnino sit ratio dubitandi de auctore, seu collectore earum sententiarum, ut certo is liber Isidoro sit abjudicandus, opportuniori loco infra disputabitur.

294 27. Joseph Rodriguez de Castro in sua Hispana [Col. 0230D] Bibliotheca t. II, p. 333 seq., plura in hac editione desiderat, diligentiam correctoris, judicium in operibus dubiis expendendis, eruditionem in mss. Exemplaribus recensendis. Leviter, inquit, hac de re ago: etenim ejusmodi editio Operum S. Isidori his temporibus peracta cum homines nostros, tum exteros in maximam admirationem adducet, qui optime intelligunt quanta doctrinae supellectile opus est, ut scripta tam praeclari doctoris eo decore, quo oportet, publicae luci ac typis committantur.

28. Habeo penes me exemplar epistolae v. cl. D. Petri Emmanuelis Hernandez, praefecti bibliothecae archiepiscopalis Toletanae, ad archiepiscopum ipsum Toletanum, nunc cardinalem amplissimum, D. Franciscum [Col. 0231A] Lorenzana, die 15 Decembris anni 1782 datae, qua de Conspectu editionis Zaccarianae Operum S. Isidori sententiam suam aperit. Ingenue affirmat Ulloae laborem in Isidoriana editione inutilem prorsus esse: Ulloa hechò a perder, quanto trabajo en su impresion del Santo. Addit tamen, ea opera quae ab Ulloa in appendicem conjecta fuerunt, in nova quae curetur editione non esse praetermittenda.

29. Habeo etiam litteras autographas eruditi Canonici Gaditani D. Josephi Munoz et Raso ad Franciscum Antonium Zaccariam, die 13 Octobris anni 1778 Gadibus scriptas, quibus confirmat Ulloam in sua Isidoriana editione hominum doctorum opera qui eam illustrare potuissent, uti non curasse.

30. Erat sane vir in primis illustris et doctus qui [Col. 0231B] editioni decus et splendorem adjicere poterat, et in eam rem praefationem eruditissimam apparabat: sed in Adversariis mansit, e quibus tamen in lucem ego eam proferam, ut tam insigni Isidori elogio Isidoriana nostra non careant.



Praefatio ad novam S. Isidori editionem e Mss. schedis viri doctissimi.

31. Post veterum magnos exantlatos labores, aliquid novi posteris detegere, paucorum virtutis est: antiquitatis dilacerata scrinia, vegetiora et puriora exhibere, admodum difficile, et retroacta obscura saecula clariora reddere, non sine temeritatis et audaciae nota id aggredi licebit.

32. A saeculo septimo, quo floruit noster doctor egregius Isidorus, Hispalensis episcopus, ad haec usque tempora, tam nostratum, quam 295 exterorum ingenia inquirendis, comprobandis, elucidandis ejus [Col. 0231C] operibus, magnopere insudarunt, autographa ab apocryphis secernendo, spuria opuscula a legitimis segregando, alia dubia sua in fide relinquendo, et spurcata, aucta, seu foedissime ascripta nostro S. doctori, penitus rejiciendo.

33. Huic instituto incubuerunt ex nostris Nicolaus Antonius in sua Hispana veteri Bibliotheca, ubi singillatim enucleat cuncta opera quae jure vel injuria S. doctoris nomen praeseferunt; necnon Ambrosius Morales, et alii eruditissimi viri, qui jussu regis Philippi II Matriti typis anno 1599 ea ediderunt: R. P. Henricus Florezius tomo V et VI Sacrae Hispaniae; in quinto etenim tractatum S. Isidori de Viris illustribus, et in sexto Chronicon, et Historiam Wandalorum et Gothorum ejusdem S. doctoris prelo commisit. Notas Grotii et Labbei addidit; nec non summo studio correxit, et ordinem Chronologicum stabilivit.

34. Exteri quoque non minus elaborarunt ut [Col. 0231D] S. Isidorum, quasi in suo solo natum, illustriorem redderent, magna aviditate ejus scripta comparantes, et de gloria contendentes; Godefridus Henschenius, et Daniel Papebrochius die 4 Aprilis, S. Isidori opera lato calamo prosequuntur: Albertus Fabricius tomo IV suae Bibliothecae mediae et infimae Latinitatis, eamdem provinciam dilucidandam suscepit.

35. Abbas Constantinus Cajetanus edidit opuscula S. doctoris, quae desiderabantur in anterioribus editionibus Parisiensibus, factis opera Bignaei, et Jacobi du Breul, et in regia Matritensi; et licet praefatus abbas omnes sanctorum albo ascriptos suae Benedictinae familiae, ut filios annumeraret, ita ut cachinnos moveret legere, S. Franciscum Assisium monachum fuisse Benedictinum, et ideo cardinalis Cobellucius haesitaverit, an abbas Constantinus S. Petrum apostolum in monachum suae religionis transformaverit, tamen cordati viri memoratam editionem non parvi pendere.

[Col. 0232A] 36. Cardinalis Bona, Mabillonius, Ceiller, Joannes Daylle, Casimirus Oudinus et Guillermus Fentzelius, ut supposititias judicant S. Isidori Hispalensis Epistolas, primam ad archidiaconum Redemptum; in ea namque agitur de controversia inter ecclesiam Orientis et Occidentis, an Christus pane azymo sive fermentato usus fuerit in supremae nocte coenae; quod dissidium excitatum non legitur nisi quatuor saeculis transactis post Opera S. Isidori; aliam ad Claudium, et tertiam ad Egenium episcopum, in quibus refertur contentio inter Graecos et Latinos super processione Spiritus sancti, cum aliunde sit satis notum, hanc Graecorum ambiguitatem saeculo septimo increvisse; et denique, quia in his duabus postremis epistolis, summi pontificis potestas eo colore depingitur, quo posset auctor saeculi XIII eam validius exprimere.

37. Joannes Morinus, Zegerus Bernardus Wanenespen, et Ceiller, ut spuriam rejiciunt epistolam S. Isidori ad Massonam episcopum Emeritensem, [Col. 0232B] licet Patres Antuerpienses et Florezius eam ut legitimam tueantur: sapientissimi viri Morinus et Wanespen, suffulti auctoritate conciliorum et Patrum sex priorum Ecclesiae saeculorum et duobus testimoniis ipsiusmet S. Isidori libro II de Ecclesiasticis Officiis, cap. 5, et in epistola ad 296 Helladium, solidissimis rationibus ostendunt praefatam epistolam nullatenus ascribi posse S. Isidoro, nam in ea memoratur quaestio an clericus ordinis sacri qui in grave peccatum inciderit, possit secundum veterem disciplinam admitti ad exercitium sui ordinis post peractam poenitentiam; et auctor epistolae intendit conciliare decisiones, utrique parti faventes, sibimet persuadens in varias abiisse viros ejus aetatis sententias; cum aliunde menti S. Isidori et Patrum priorum saeculorum, benignitas restitutionis omnino adversetur, et in collectionibus antiquioribus non reperiatur canon indulgens delinquenti ad sui sacri ministerii redire functiones.

38. Eugenius episcopus, cui rescribere supponunt [Col. 0232C] S. Isidorum, juxta clarissimum Joannem Baptistam Perezium Valentinum, canonicum Toletanum, et postea episcopum Segobricensem, fuit secundus Eugenius Archiepiscopus Toletanus: e contra Henricus Florezius asserit esse Eugenium episcopum Egarensem, qui una cum S. Isidoro interfuit concilio IV Toletano, ex quo non levis oritur suspicio adversus praefatam epistolam, in qua ab ecclesia asseritur receptum Symbolum sancti Athanasii nomine inscriptum, quod non reperies hoc titulo, nisi post tempora S. Isidori.

39. Inter opera sanctorum Ambrosii, Augustini et Leonis, annumeratur S. Ambrosio Tractatus de Conflictu vitiorum et virtutum, et eodem modo indigitatur in indice bibliothecae sanctae Ecclesiae primatis Toletanae; sed cum S. Ambrosio, Augustino, aut Leoni immerito adjudicari statuant Mabillonius, Nicolaus Antonius, Fabricius et Ceiller, evertentes sententiam eorum, qui S. Isidoro Hispalensi postremo [Col. 0232D] ascripserunt, propendemus in fundamenta quibus creditur auctor, non S. Ambrosius Mediolanensis, sed alter Ambrosius Autpertus, monachus Benedictinus, scriptor saeculi VIII.

40. Omnino nos latet expositio in Cantica canticorum sit necne fetus S. doctoris Hispalensis, neque eam denegari tanto doctori, vel tribui certo posse asserit Ceiller, et nos falcem mittere aliorum judicio relinquimus.

41. Lucas Acherius, congregationis S. Mauri, suo in Spicilegio veterum aliquot scriptorum, in lucem edidit saeculo XVII librum S. Isidori de ordine creaturarum, et de eo Nicolaus Antonius ait redolere saeculum S. Isidori; sed cum postremo capite quasdam dubietates congerat de statu animarum post mortem, et de igne purgatorii, quae pietatem aut doctrinam S. doctoris evertere videntur, nullatenus illorum sententiae adhaeret qui nostri doctoris opus esse astruunt.

[Col. 0233A] 42. Liceat in re tanti momenti, ut nostrum sensum promamus, aliquantulum immorari. Ordo servatus in praefato libro de Ordine creaturarum, capitum divisio, sermo concisus et proverbiis refertus, calx sine arena, caementum absque speciositate formae, et perspicuitas sententiae absque facundia, re vera omnia inter se collata, congruunt methodo a S. Isidoro in libro de Etymologiis, et praecipue Sententiarum servatae, de quibus operibus nullus hucusque dubitavit; et licet hominem tam emunctae naris, ut Nicolaum Antonium, non bene redoleant dubietates 297 circa statum animarum post mortem, et purgatorium, tamen non demiror S. Isidorum obscurius hac in materia fuisse locutum.

43. Evolventes veterum Patrum libros, et eorum opiniones sedulo meditantes, non expavescent, dum perlegerint episcopum Alexandriae cum S. Victore papa de die Paschatis acrius disputasse: Justinum, Irenaeum et alios Patres ejusdem aevi aliquantulum in opinionem Millenariorum prolapsos fuisse: Cyprianum [Col. 0233B] fortiter obnitentem S. Stephano papae de rebaptizandis haereticis, ita ut ex hisce nihil crederet Cyprianus, tanquam ex instrumentis mortuis et ejectis ab Ecclesia Dei, ad salutem spiritualem, ad nos posse venire: et Hilarium Arelatensem objurgatum, et in epistolis a S. Leone papa fama fuisse diminutum; haec et alia iis similia non torvis oculis aspicient, primo quia licet semper articuli fidei iidem fuerint, non tamen eodem tempore detecti; omnes enim in Symbolo apostolorum, sicut in spica grana tritici, continentur; sed non tam aperte et propatulo omnes patent, nisi quando post discussionem deteguntur.

44. Secundo: similes contentiones inter Patres et Ecclesiae doctores non ex superbia, fastu aut aversa voluntate, sed ex quadam sinceritate, addiscendi desiderio, et animi sententia in rebus quae ad fidem non spectare sibimet persuadebant, oriebantur: et si lubet adjicere, SS. Patres singillatim, ut homines, potuisse in aliquo decipi, aut errare, audi Augustinum [Col. 0233C] in Retractationibus suis quaedam verba et opiniones retractare non dedignatum fuisse, ut nobis humilitatis viam sterneret. Solus Deus est per essentiam sapiens, omnia scit, cuncta percallet, et in nullo fallere aut falli potest, nec hucusque misit in Ecclesiam suam S. doctorem qui in omnibus et super omnes esset perfecte illuminatus, sed tantummodo eos replevit scientia congruenti operi ad quod destinavit. Tertullianum itaque et Justinum nemo antecelluit in Apologia pro catholica religione, Origenem et Hieronymum in sensu et versione Veteris et Novi Testamenti, Gregorium et Ambrosium in sensu morali, Augustinum in exponendis arcanis gratiae et liberi hominis arbitrii, et in Hesperia nostra Isidorum in Etymologiis, sententiis, et artium varietate capessenda.

45. Ut Dionysium Atheniensem Areopagitam de divinis Nominibus, et de coelesti Hierarchia, lector possit rimari, filo aureo Angelici doctoris S. Thomae [Col. 0233D] indiget, ut sensum capiat et in barathrum non incidat. S. Augustinus, loquens de substantia angelorum et de anima hominis ejusque potentiis, caligine involutus legentibus apparet; ipsequemet S. doctor fatetur sensus sui imbecillitatem. Quid igitur obest nostro S. Isidoro, si capite 15 de futura vita, in libro de ordine creaturarum, non tam presse diserteque loquatur de anima rationali? Ego enim (ait in calce, Braulium Caesaraugustanum episcopum alloquens), bonis et catholicis lectoribus consentiens, invidorum non curo queriolas (vel querelas), qui sine pennis in terra reptantes, volatu ranarum nidos avium irrident! Adeat, qui velit, S. Augustinum lib. V contra Julianum cap. 3, et obscuriorem reperiet auctoritatem de traduce animae quoad peccatum originale his 298 verbis: Quod autem horum sit verum, libentius disco, quam dico, ne audeam docere quod nescio.

46. Circa medium praefati capituli astruit S. doctor Isidorus, Animam neque de Deo, neque de aliqua qualibet [Col. 0234A] subjacente creaturarum corporalium materia fieri Deum instituisse, quoniam non Dei partem, sed Dei creaturam credimus esse, neque aliquid habere corporale in sua natura, aut calorem de ignea, aut flatum ex aerea, aut humorem ex aquatica, aut crassitudinem et soliditatem ex terrena, et quia his omnibus caret, incorpoream esse, et per ipsam incorporabilitatem et mutabilitatem, et liberi arbitrii potestatem, eamdem cum angelis habere substantiam, creandique originem dignosci.

47. Utrum autem singulis corporibus singillatim a Deo anima creetur, an tempore Adami, vel postea fuerit creatio, hanc quaestionem scientiae refert Conditoris, in quibus verbis non offendat piissimus lector, nam eadem profecto inveniet in S. Augustino et aliis doctoribus qui ante eum floruere. Tantummodo igitur colligitur S. Isidorum pedem fixisse, aut sententiam proferre non valuisse, quia nec idioma theologicum de hac re adhuc constabat, et magna caligine involutum manebat, an unicuique corpori [Col. 0234B] Deus animam crearet.

48. Lucas Acherius monet fortasse legendum immutabilitatem in praefato loco S. Isidori, sed non egemus hac correctione, nam in praesenti vitae statu anima secundum potestatem liberi arbitrii est mutabilis ad bonum, vel ad malum temporaliter suis affectionibus, mutabilitate cogitationum, justa damnatione primi hominis poenas luens, ut ipsemet S. doctor luculentioribus verbis exprimit l. I Sententiarum, c, 12 de Anima.

49. Aptius ad rem sit sequens auctoritas S. Augustini, epistola 157, ad Optatum: Quarum autem rerum atque causarum consideratione permoveor, ut in neutram assertionem meus inclinetur assensus, sed adhuc inter utramque disceptem; et lib. I de Origine animae, cap. 16, de traduce animarum ait: Ego nec defendo, nec refello. Expressius lib. X de Genesi, cap. 21, censura sua perstringens Tertulliani errorem, qui animas ex corpulentis seminibus originem trahere asseverabat, inquit: Ego adhuc inter utrasque ambigo et [Col. 0234C] moveor, aliquando sic, aliquando autem sic.

50. Augustinus Tertullianum reprehendit, non quod traducem animarum poneret, sed quod non recte illum assereret, putans animam esse corpoream, atque adeo per semen corporeum generantis traduci, ut asserit sapientissimus cardinalis Henricus de Noris in Vindiciis Augustinianis § III, quod fusius ostendemus in notis ad caput de futura vita S. Isidori de ordine creaturarum. In praesentiarum sufficiat dicere S. Augustinum, Africanos Patres et alios quamplures Ecclesiae Occidentalis, certissimos fuisse de incorporeitate, aeternitate, spiritualitate et immortalitate animae, solumque dubium eorum exstitisse circa modum traducis animae: quidam etenim credebant animas hominum eodem tempore quo angelos, vel postea, fuisse creatas: alii animas ex Adam venire, non ex corpore Adami, sed ex anima Adami traduci, quasi in potentia animae Adami aliae animae hominum futurorum continerentur; sicut enim hodie asserimus 299 omnes [Col. 0234D] homines, quoad peccatum originale, esse in capite, voluntate, et semine Adami, et ex ejus materia nascentium corpora provenire, sic quidam Patres Occidentales anmas nascentium ex traduce animae Adami descendere autumabant: modo quo hoc accideret ignorabant, et ob hoc insolubilem quaestionem vocavit S. Augustinus iisdem verbis quibus S. Isidorus. Ne dubitandi locum relinquamus, claudimus argumentum expresso S. Isidori testimonio lib. II de Ecclesiasticis Officiis, c. 23, de Regula fidei, ubi post confessionem mysterii sanctissimae Trinitatis, Incarnationis, et Articulorum fidei, addit sequentia verba: Et quod animae sit incerta origo, et quod angelorum origo, et natura, vel animae non sit pars divinae substantiae, sed Dei creatura ex nihilo condita, et in corpore esse evidenter ostenditur.

51. In capite de igne purgatorii asserit S. doctor Isidorus, non eo purgari graviora crimina quae maculant eos (quorum operarios a regno Dei Paulus exclusit), [Col. 0235A] sed illa quae non multum nocent, quamvis minus aedificent: Haec igitur minora peccata, seu venialia, per ignem purgari posse non est denegandum, et eorum factorem, si majoribus culpis non gravetur, sic tamen quasi per ignem salvari putandum est. Quaerat alius, et cito succumbemus, verba tam clariora in alio sancto Patre ejusdem aetatis loquendo de igne purgatorii, praecipue si postrema S. Isidori verba perpendat: Sed de illo purgatorio igne hoc animadvertendum est, quod omni quem excogitare in praesenti potest homo tormentorum modo et longior et acrior fit.

52. Aeneas Parisiensis collector sententiarum SS. Patrum tam Orientis quam Occidentis, adversus Graecos, processionem Spiritus sancti a Patre et Filio pernegantes, locum S. Isidori de ordine creaturarum adducit (Lucas Acherius, Spicileg.), ex quo non leve potest formari judicium divulgationis hujus tractatus nomine S. Isidori tempore quo floruit Aeneas, et ejus testimonio fulcitur.

[Col. 0235B] 53. Librum de Viris illustribus non respuimus, quia in cap. 5 et 14 foedata et conspurcata apparet memoria Osii episcopi Cordubensis; jam enim in praefatione ad Breviarium Gothicum attulimus testimonium Athanasii ad defensandam posthumam famam Osii, nam origo fabellae contra Magni Osii honorem et postremum ejus vitae exitum, confarta et adinventa fuit a Marcellino et Faustino, presbyteris Luciferianis, qui tale scelus adversus Osium excogitarunt, ut firmiorem redderent suam pravam doctrinam de non communicando cum iis qui in fide defecissent, etiam postquam judicio Ecclesiae condignam egerunt poenitentiam. Passim Luciferiani litteras suas et aliorum nomine suppositas spargebant, ut admonerent Hispanos, Gallos, Italos, et Afros Patres, de Magni Osii lapsu in postremo vitae fine, de ejus opibus et avaritia, de ejus pusillanimitate et timore, ne imperatori displiceret: et cum mentis humanae fragilitas et carnis concupiscentia jam diu sit cognita, magno Ecclesiae planctu, sacris litteris edocentibus, [Col. 0235C] Salomonem corruptum et depravatum fuisse circa ultimum vitae suae curriculum, et nemo inficias eat, Tertullianum et Origenem a via declinasse mirum non est, SS. Hilarium, et Isidorum 300 assensum praebuisse Osii lapsui, praesertim cum tam in longaeva hujus aetate, minacibus imperatoris litteris urgentibus, pertimescendum esset ne decrepitus senex ad infantiam reversus decipi aut verius cogi potuisset ab haereticis, ut formae Arianorum subdolae subscriberet. Quid inde, etiam si accidisset? Diceremus, defectu perfectae deliberationis in tam decrepita aetate, plenae defectu libertatis et discussionis formae, vi metuque coactum Osium potuisse falli, sed nullatenus a vera et recta fide ex animi sententia declinasse.

54. Rursus convertimur ad alia opera S. Isidori. In bibliotheca domus de Medicis asservatur opus S. Isidori de Astris, quod forte idem erit cum eo quod in regia bibliotheca Escurialensi custoditur.

[Col. 0235D] 55. Oratio Audi, Christe, tristem fletum, edita est a Papebrochio tom. I Aprilis, cui deficiunt fere quinquaginta stantiae, seu strophae: constabat etenim centum et decem, sed earum divisio forte auxit numerum: hoc opus non dedecet S. Isidorum, nam licet non omnia plene correxerit, tamen opuscula impolita incomptaque ejus discipuli posteris servarunt.

56. In discernendis praefatis libris, alios viros doctissimos judices habemus, sed nullatenus nobis materiam subministrant ad vindicandum chirographum libri quarti Sententiarum, qui hucusque in lucem non fuit editus. Asservatur in regia bibliotheca Escurialensi tam nitide, luculenter, et Gothicis characteribus exaratus, ut de eo ambigendi locus non relinquatur. Dignitas materiae quam pertractat non solum aequat, sed exsuperat tres priores libros Sententiarum, seu de Summo Bono. Sententiae, seu proverbia ibi passim reperiuntur fecundissima, et ex Moralibus Pastoralique S. Gregorii Magni excerpta, [Col. 0236A] quod congruens est testimonio S. Braulionis asserentis tres libros Sententiarum floribus decorasse S. Isidorum ex libris moralibus Gregorii papae delibatis.

57. Novum non est apud auctores de hac re pertractantes dubium excitare, an S. Isidorus libro uno complexus fuerit totum opus Sententiarum, quod appellatum est de Summo Bono ab initio primi capitis sic incipientis: Summum bonum Deus est: sed haec opinio aperte contrariatur auctoritati S. Braulionis, tres libros Sententiarum numerantis, et simul asserentis, ipsummet partitum fuisse Etymologiarum Codicem S. Isidori in viginti libros, quia a sancto doctore prodierat nimia magnitudine imperfectus, distinctus titulis, non libris. Quomodo ergo nos hujusce difficultatis vincula dissolvemus, ut libro quarto de Summo Bono fides adhibeatur?

58. Quidam ab alio doctore additum fuisse librum quartum suspicabuntur. Alii laciniam Pastoralis seu Moralium S. Gregorii Magni credent, et nos in hac [Col. 0236B] ancipiti via constituti, judicium proferre non audemus circa auctoris progeniem; satius sit dicere librum quartum per plures annos latuisse, perspicacissimorumque virorum oculos effugisse, ut neque in regia editione Matritensi, neque Parisiensibus proderetur autographum; et si verum non sit exemplar operis S. Isidori, laudo artificium anctoris, magis assimilantis filium suo patri, quam ipsum patrem sibimetipsi: discretio verborum, perspicuus Sententiarum sensus, stylus redolens saeculum septimum, omnia non abortivus S. Isidori fetus, sed 301 naturalis videntur. Alii igitur videant, judices se constituant, nosque eorum judicio libenter subjiciemur.

59. Chirographum ex quo transcriptus est liber quartus Sententiarum, specimen et saeculi XII antiquitatem redolet: ob hoc admiratione rapimur, dum perpendimus nec in S. Braulionis manus, neque in Sigeberti Gemblacensis, nec Joannis Trithemii, loquentis de opusculis S. Isidori, neque in aliorum notitiam tale libri quarti manuscriptum pervenisse, [Col. 0236C] cum magna diligentia et jussu regis Codices fuissent per universam Hispaniam, Italiam et Galliam conquisiti.

60. Ut major fides huic editioni exhibeatur, ad calcem hujus praefationis apponemus indicem librorum S. Isidori qui typis excusi fuerunt Parisiis apud Sebastianum Nivellium anno 1601, studio, opera et laboribus F. Jacobi du Breul, monachi S. Germani a Pratis, et aliorum clarissimorum virorum, et collata hac ampliori editione cum praefata du Breul, adnotantur libri S. Isidori hucusque inediti, scilicet: Liber quartus Sententiarum, Expositio Missae, quae forte idem est tractatus quem Joannes Trithemius de Scriptoribus ecclesiasticis denominat de Officio Missae: Liber unus de Astris, qui forte idem est ac qui inscribitur a Trithemio de Astronomia: Sermo de Corpore et sanguine Domini, quem etiam tractatum commemorat Trithemius inter Opera S. Isidori, sicque legentibus patet aditus, ut cuncta ejus opera sive [Col. 0236D] certa sive dubia possint perscrutari, et editiones exterorum emendicare non cogantur.

61. De expositionis Missae tractatu non solum judicis, verum nec arbitri partes suscipere audemus, usquequo clariora argumenta una ex parte appareant: Trithemius etenim mentionem facit libri unius S. Isidori de Officio Missae, sed cum superscriptio non conveniat, licet aliquantulum discrepent verba expositionis et Officii, jam in dubietatem mentem inducit: aliunde major militat adversus praefatum tractatum difficultas, quia in eo exponitur Missa iisdem orationibus, et eodem prorsus modo quo hodie celebratur post correctionem Missalis factam a S. Pio V et Clemente VIII, cum exploratum sit, et ex Missali Romano antiquo perspicuum fiat, in plurimis, licet non essentialibus, differre Romanam veterem liturgiam a correcta.

62. Cum igitur nec Gregorii Magni temporibus talis ordo precum fuerit observatus, nec S. Isidorus [Col. 0237A] alium peragendae Missae ritum agnoverit, nisi quem idemmet exponit cap. 15 lib. I de Officiis Ecclesiasticis, ut legentibus patebit, et fusius in nostra Dissertatione ad Breviarium Gothicum declaratur, non est verosimile S. Isidorum fuisse ejus auctorem, etsi ultro fateamur Gregorium Magnum illi Missae ordinem transmisisse.

63. Cistercienses, Carthusiani, Dominicani et Carmelitani Calceati proprio ritu et Missali ante correctionem utuntur, et omnibus sacrum audientibus videtur alius ordo precum et caeremoniarum, cum tamen non sit ritus Gothicus, nec Orientalis Ecclesiae, sed tantum vetus Romanus post saeculum quo vixit S. Gregorius Magnus usitatus.

64. Cardinales et praesules Toletani, F. Franciscus Ximenius de Cisneros, 302 et Joannes Martinez Silicaeus in lucem ediderunt Missale mixtum Toletanum, idemque iterum cudere mandavit cardinalis Joannes Tavera, et non solum in rubricis Missalis, sed in ordine precum quamplurimum differt a Missali [Col. 0237B] Romano post correctionem S. Pii V, in cujus comprobationem compertum est Philippum II, Hispaniarum regem, S. Pio V preces fudisse, ut sustineret laudabiles consuetudines S. Ecclesiae Toletanae, ejus cantum et rubricas, ut videre est in bulla Missali S. Pii V praefixa; et licet memoratus summus pontifex Missale ejus in toto orbe observari mandavit, tamen quoad consuetudines laudabiles et cantum, regi Catholico benigne indulsit.

65. Missale mixtum Toletanum erat revera Romanum antiquum, quod in Ecclesia Toletana fuit introductum temporibus regis Alphonsi VI, cujus auspiciis summus pontifex ritum Romanum ad universam Hispaniam extendit, et ritus Gothicus seu Mozarabicus, cancellis quarumdam parochiarum civitatis Toletanae, et sacello S. Ecclesiae, fuit circumscriptus: statim ac Pius V misit Philippo II Missale correctum, in desuetudinem abiit Missale mixtum, ita appellatum cum ob mixtionem ritus Romani et Gothici, tum [Col. 0237C] ob rubricas intertextas ritu Romano veteri et correcto.

66. Missale Ambrosianum, praelo cusum anno 1522, quamplurimum congruit Missali mixto quo Ecclesia Toletana utebatur ante S. concilium Tridentinum; et tamen praefatum Missale Ambrosianum, secundum morem S. Ambrosii, ut in fronte asseritur, non solum ante correctionem S. Pii V, sed etiam ante ordinationem liturgiae factam a S. Gregorio Magno, fuit a S. doctore Ambrosio ordinatum, quin possit denominari ritus Ambrosianus Gothicus, sed vetustissimus Romanus.

67. Propinamus tibi, jucundissime lector, quidquid optimum invenire potuimus; adauge, si vales, et ditesce dissertationibus tuis opera nostri doctoris. Nobis tam periculosum est passim de omnibus ambigere quam de nullo dubitare. Proxime post obitum ipsius S. doctoris, sive Theodiscus ejus successor, in quo non immoramur, sive alii, honori S. Isidori maxime infensi, obtenebrare et fere exstinguere [Col. 0237D] intenderunt clarissimum nostrae Hispaniae lumen Isidorum: alii, praecipue monachi, ejus Codices recondentes, solertissima cura transcribere optabant: sed non omnium par erat in transcribendo diligentia, propterea plurima menda in chirographa irrepsere: alii, ut suum tenuem laborem decorarent, sive clerici, sive monachi, foedissimo stellionatus et vulpino crimine se maculantes, sub nomine S. Isidori suas ineptias effutientes, posteris constuprata opera virginea et purissima S. Isidori reliquere, ut opus suum tanto auctore extollerent, non agnoscentes nec lupos ovinis pellibus debere contegi, nec asinina deliramenta diutius posse sub pietatis specie contineri.

68. Isidorus igitur non eget nostro testimonio, simplici tantum gaudet S. Braulionis amicissimi sui, et S. Ildefonsi discipuli sui, auctoritate, et relatione obitus facta a Redempto, clerico suo, qui eum e vita ad Deum in pace jucundissima emigrare conspexit. [Col. 0238A] Cuncta testimonia proferemus, ut tibi, charissime lector, jucundum exhibeamus officium.

69. Isidorus, ait S. Braulius, vir egregius, Hispalensis Ecclesiae episcopus, 303 Leandri episcopi successor et germanus, floruit a tempore Mauritii imperatoris et Recaredi regis . . . vir in omni locutionis genere formatus, incomparabili eloquentia clarus . . . et quantus sapientia fuerit, ex ejus diversis studiis et elaboratis opusculis perfacile prudens lector intelligere poterit . . . obiit temporibus Heraclii imperatoris et Christianissimi Chintillani regis, sana doctrina praestantior cunctis, et copiosior operibus charitatis. S. Ildephonsus asserit opera eximia et non parva scripsisse.

70. Joannes Trithemius S. Isidorum vocat virum in divinis Scripturis et saecularibus litteris nulli suo tempore secundum, ingenio subtilem, sensu clarum, eloquio compositum, carmine excellentem et prosa, et non minus sanctitate quam doctrina insignem effulsisse.

71. Redemptus clericus, qui morti adfuit S. Isidori, [Col. 0238B] examussim refert S. doctoris in ecclesia S. Vincentii ante obitum ad Deum orationem, ad coepiscopos, clerum et populum allocutionem, cilicio indutum et cinere conspersum, juxta veteris disciplinae normam, expandisse manus ad coelum, completisque omnibus, post diem confessionis vel poenitentiae quartum, pastoralem jugem curam et finem suum in pace consummasse pridie Nonas Aprilis, aera 679, anno Domini 686.

72. Imbuere, disertissime lector, Isidori sententiis, operi verenda patrum, si adulterini filii ea detexerunt; ne lumine aut perspiciculo obtuso solis maculas aut lunae defectus perscruteris, sed morem gerere majoribus disce, et vicissitudini rerum, calamo, prelo, tot calamitatibus, cladibus, vastationibus, praedis, bellis, et barbarorum incursibus mala addicito, si vis mari secundo hoc saeculum transmeare.



CAPUT XXXIX. Conatus quorumdam ad novam Operum Isidori editionem perficiendam. Casimiri Oudini judicium de methodo qua ea perfici deberet.
[Col. 0238C]

1. Cum plerique docti viri jam dudum novam operum editionem expeterent, ejus perficiendae consilium non pauci inierunt, ut Jacobus Hommey, Andreas Burriel, Franciscus Perez Bayer, Franciscus Antonius Zaccaria, De Burrieio ac de Zaccaria seorsum mox dicam. Jacobum Hommey, morte interceptum, ea quae de Isidori scriptis excudendis cogitaverat exsequi non potuisse, testis est laudatus Zaccaria in conspectu paratae suae edionis Isidorianae, et refert etiam Fabricius in Bibl. medii aevi verbo Isidorus.

304 2. Bayerii conatus ad Isidori editionem adornandam leviores fuisse videntur; qui fortasse neque omnia edere Isidori opera cogitabat. Bandinius [Col. 0238D] tom. I Cod. latin. bibl. Medic. Laurent. Florent., plut. 19, Cod. 31, cum mysticorum expositiones sacramentorum, seu quaestiones Isidori in Vetus Testamentum recensuisset, hanc subdidit notam: Nostrum hunc Codicem anno 1756 jussit sibi conferri Cl. P. Zacharias S. J. cum Hispana editione. In bibliotheca vero Toletana Codex asservatur membranaceus in quadrata forma remotissimae antiquitatis, saeculo nimirum VIII vel ineunte IX exaratus, quem praelaudatum Zachariam consuluisse oportebat, ut mihi tunc temporis affirmavit Barcinonensis canonicus Bayerus Perezius, qui Codicem illum diligentissime contulerat jussu Ferdinandi VI Hispaniarum regis, dum illum edere meditaretur. Hoc ipsum ex Bayerio [Col. 0239A] audivit Andreas Petrus Julianellius, bibliothecae Laurentianae pro regio bibliothecario vices gerens, ut testatur ipse verbis c. 43 referendis, cum de eo Codice Florentino sermonem instituam.

3. Miror tamen a Bayerio laborem istum suum in not. ad Biblioth. vet. Hisp. fuisse silentio praetermissum. Commemorat ille quidem in not. ad num. 102 lib. V cap. 4, se ad annum 1752 Codicem Etymologiarum Toletanum saeculi IX aut ineuntis X, aliumque item antiquum contulisse cum Grialii edito: ex quo labore, inquit, non poenitenda mihi variantium lectionum succrevit seges. At cum in not. ad num. 139 de mss. Codicibus Quaestionum in Vetus Testamentum sermonem instituit, quinos Codices Escurialenses indicat, de Toletanis vero ne verbum quidem [Col. 0239B] ullum facit. Imo neque Andreas Burrielius, qui mss. exemplaria Toletana Isidori diligentissime investigarat et consuluerat, Codicem ullum refert, quo Quaestiones in Vetus Testamentum contineantur, ut ex ejus epistola mox proferenda manifestum fiet. Varias autem lectiones ex veteri Gothico Toletano Etymologiarum libro a Bayerio collectas fuisse, Rodriguezius de Castro tom. II Bibl. Hisp., pag. 312, in not. confirmat.

4. Quoniam vero multo ante Casimirus Oudinus de Script. ecclesiat. tom. I, col. 1583, peculiarem dissertationem edidit de Scriptis S. Isidori Hispalensis, in qua ordinem exhibuit quem in operum Isidori editione servari ipse cuperet, quale fuerit docti hujus heterodoxi vel apostatae potius judicium videamus.



305 Ordo Operum S. Isidori Hispalensis episcopi.
[Col. 0239C]

    5. Originum, sive Etymologiarum libri viginti.
    Differentiarum, seu de proprietate sermonis libri tres ordine praedicto. (Scilicet primum liber alphabeticus verborum, deinde liber verborum sine ordine alphabetico, tum liber Differentiarum rerum.)
    De Natura rerum, sive de mundo ad Sisebutum regem.
    Liber Prooemiorum de libris Veteris et Novi Testamenti.
    Liber Allegoriarum sacrae Scripturae de nominibus Veteris et Novi Testamenti.
    Commentarii breves in libros historicos Veteris Testamenti, Genesim, etc.
    Sententiarum, sive de summo Bono, libri tres.
    Libri duo contra nequitiam Judaeorum.
    Libri duo de officiis divinis seu ecclesiasticis.
    Epistola ad Ludifredum Cordubensem episcopum [Col. 0239D] de iisdem officiis.
    Synonymorum, sive Soliloquiorum libri duo ad Braulionem archidiaconum.
    Regula monachorum capitibus 24 distincta pro patriae usu.
    De Vita et morte sanctorum qui Deo placuerunt, sive de ortu et obitu Patrum.
    Liber de Scriptoribus ecclesiasticis cum Supplemento S. Ildefonsi Toletani archiepiscopi.
    Chronicon ab initio mundi usque ad annum quintum Suintillani regis Gothorum, Christi Domini 626.
    Historia Gothorum, Suevorum et Vandalorum; ex editione tamen Labbeana, quam designavimus.
    Paucae admodum et breves quaedam epistolae.

Appendix incertorum.
    6. Exhortatio poenitendi cum consolatione et misericordia Dei, ad animam futura judicia formidantem.
    [Col. 0240A] Lamentum poenitentiae pro indulgentia peccatorum, duplici alphabeto digestum, et trochaicis versibus.
    Oratio prolixa ad flenda semper peccata ad correctionem vitae.
    Oratio brevis contra insidias diaboli.
    Liber de ordine creaturarum.
    Commentarius in Canticum canticorum.

Appendix suppositorum.
    7. De conflictu vitiorum et virtutum, qui Ambrosii Autperti est.---Epistolae:---ad Massonem de lapsu sacerdotis et restitutione post lapsum.---Ad Claudium ducem.---Ad Redemptum archidiaconum.---Ad Eugenium Toletanum episcopum.


8. Hic est ordo quem Oudinus in proxima omnium Isidori Operum editione servari cupiebat: qui sane in multis cum eo convenit quem mihi praescripsi.



306 CAPUT XL. De nova editione Operum S. Isidori adornanda Andreae Burrielii consilia et erudita epistola. Alia V. C. Petri de Castro epistola ad Franc. Antonium Zaccariam.
[Col. 0240B]

1. Franciscus Rabagus Soc. Jesu, vir egregie doctus, ut scripta ejus testantur, doctrinae vero inter Hispanos augendae studiosissimus, dum confessarii munus apud Ferdinandum VI Catholicum regem exercuit, cum multa alia litteraturae Hispanae utilissima regis auctoritate peragi curavit, tum illud in primis quod peritissimi homines vetera insigniorum ecclesiarum cathedralium tabularia diligenter investigare jussi sunt, ut antiquissima quaeque monumenta, quibus religio aut historia illustrari posset, e tenebris in lucem vindicarentur. Andreas Burriel ex eadem societate, avidissimus et solertissimus antiquitatis [Col. 0240C] cultor, ad ecclesiae Toletanae omnium Hispaniensium celeberrimae tabularium excutiendum destinatus fuit: cui socius additus est Franciscus Perez Bayer, non obscurum in orbe litterario nomen.

2. Meminit hujus rei ipse Bayerius in not. ad Bibl. Vet. Hisp. lib. III, cap. 3, n. 69, ubi de Codice ms. Dracontii sic refert: Contulit, et variantes lectiones annotavit Cl. amicus, et in colligendis e chartophylacio et bibliotheca illustrissimi Canonicorum Toletanorum collegii, quae in patriam historiam conferre possent, monumentis, collega olim meus Andreas Marcus Burriel, Soc. Jesu presbyter, magno rei litterariae damno ante annos aliquot praematura morte abreptus: quas cum plurimis ejusdem stupendi plane laboris atque industriae fetibus in regiam bibliothecam Matritensem [Col. 0240D] postea delatas autographasque ad manum habeo.

3. Igitur Burrielius, cum studiorum suorum rationem Rabago redderet, de S. Isidoro loquitur litteris Hispanice scriptis Toleti 22 Decembris anni 1752, quarum sententiam Latine reddo.



Excerptum ex Burrielii epistola ad P. Rabagum.

4. »Quoniam S. Isidorus Hispaniae nostrae doctor est celeberrimus, et ejus Opera in duabus editionibus, Breuliana et regia Matritensi, sine extrema manu et politiori cultu, quae tempora nostra 307 flagitant, excusa fuerunt, quaedam ejus opera cum mss. Codicibus qui hic asservantur collata sunt, praesertim Etymologiarum libri cum duobus Gothicis exemplaribus, quorum alterum fortasse ante Maurorum in [Col. 0241A] Hispaniam irruptionem exaratum est; neutrum autem ab Isidori editoribus Matritensibus observatum fuit.

5. »Exstant in hac bibliotheca Biblia editionis vulgatae volumine satis crasso, et tribus columnis exarato: quae Mariana in epist. dedicat. Comment. Novi Testamenti, et in epist. dedic. ad card. Bellarminum Comment. Veteris Testamenti, antequam Mauri Hispanias invasissent, hoc est ante mille annos scripta fuisse censuit. Inaestimabilis hic Codex a S. Isidoro, ut patet, ad usum ecclesiarum Hispaniae ordinatus fuit. Singulos libros praeter Hieronymi prologum alius S. Isidori praecedit, et singulos prophetas elogium historicum, quod in libro ejusdem S. Isidori, de Ortu et interitu Patrum, reperitur. [Col. 0241B] Pervulgata controversia est, sitne Isidori ejusmodi opus. Equidem, sexcentis conjecturis permotus, opinor S. doctorem ea prophetarum elogia perscripsisse, ut in Bibliis ea singulis prophetis praefigeret; quod itidem de prologis existimo. Ut igitur prologi simul uniti opusculum separatum Prooemiorum conficiunt, ita etiam prophetarum elogia. Alia elogia SS. Virginis et apostolorum, ex quibus altera pars opusculi, de Ortu et interitu Patrum, constat, fortasse alium ab Isidoro auctorem habent. In eodem Codice Evangeliis decem canones Eusebii Caesariensis pro evangelistarum concordia praemittuntur: quorum harmoniam Isidorus in Etymologiarum libris exponit. Ante Pauli epistolas canones Priscilliani haeretici a Peregrino episcopo correcti reperiuntur: [Col. 0241C] quos ab aliis commemoratos non novi: itaque eos descripsi.«

6. De canonibus Priscilliani, quos Burrielius commemorat, videri potest Fabricius in Biblioth. medii aevi, et Zaccaria tom. V Hist. litter. Ital. cap. 9, num. 4, qui se ignorare fatetur quisnam fuerit Peregrinus ille episcopus qui canones Priscilliani correxit. Ac fortasse pseudonymus auctor est, qui, cum suum nomen occultari vellet, Peregrini nomen assumpsit, quod simili de causa alios usurpasse constat. Burrielius in litteris ad D. Petrum de Castro die III Jan. 1754 mox afferendis, adhuc putabat Priscilliani hos canones typis non fuisse exscriptos: sed eos jam ab anno 1752 in Bibliotheca Pistoriensi Zaccaria vulgaverat, ubi animadvertit eosdem Priscillianaeos 308 canones a Peregrino correctos exstare [Col. 0241D] in Bibliotheca Vaticana cod. 5729, 217; fortasse intelligit paginam 217 Codicis. In laudatis Bibliis Gothicis ecclesiae Toletanae deerat primus prologus, omnibus sacris libris communis, quem ex celeberrimo alio Codice collegii majoris complutensis Burrielius describi curavit.

7. Post litteras ad Rabagum datas, biennio exacto, Burrielius Zaccariae nomine, qui editionem Operum S. Isidori meditabatur, de mss. Isidori exemplaribus quae Toleti asservarentur, consultus fuit. E regio Hispanorum majori collegio Bononiensi, quod S. Clementis nuncupatur, Matritum venerat vir clarus Petrus de Castro ejusdem collegii alumnus, nunc Hispalensis ecclesiae Canonicus, cujus exstat erudita [Col. 0242A] Epistola ad monachos Benedictinos congregationis Parisensis S. Mauri super quibusdam parum consonis, praetermissis, atque improbabilibus in vita S. Gregorii Magni, ab ipsis adornata, et in tomo IV Operum in lucem edita, repertis Matriti et Bononiae 1754. Huic ergo Zaccaria litteras dedit, ut mss. Codices Toletanos Isidori aut ipse conferret, aut ab alio conferri curaret. Petrus ad Burrielium negotium detulit. Habeo penes me Burrielii quatuor familiaria ad Petrum epistolia, data anno 1754, die 3, die 6 et die 13 Decembris, et anno 1755, die 3 Januarii.

8. Harum brevium epistolarum hoc unum est argumentum, ut de ratione qua Zaccariae responderi posset disseratur. Burrielius praemittit, sibi in animo esse editionem Isidori meliori methodo digestam [Col. 0242B] quam Regia Matritensis esset, e mss. Codicibus Hispanis adornare: addit facile se Zaccariae suas omnes in Isidorum lucubrationes concessurum, si bona cum venia eorum e quorum penderet nutu id fieri posset: caeterum brevem Codicum mss. descriptionem, si nihil aliud Zaccaria flagitet, in sua esse potestate, ut cum Zaccaria communicet. Voluisset Burrielius editionem, collatis auxiliis et consiliis sive in Italia, sive in Hispania peragi: sed fortunae, quae tunc in curia Hispana sibi prospera erat, non satis fidebat: atque eventus ipse prudentes hominis timores confirmavit. Agnoscebat etiam difficultates quae in Hispania ad ejusmodi operum absolutionem interdum occurrunt. Vereor, inquit, ne forte editioni extra Hispaniam impedimentum aliquod apponatur, [Col. 0242C] et in Hispania interim nihil perficiatur. Denique 309 longiorem epistolam exaravit, quae ad Zaccariam mitti posset. Ea edita jam est a Josepho Rodriguez de Castro in Bibliotheca Hispana verbo Isidorus: sed quod ille loco fortasse alieno fecit, nos loco maxime opportuno praetermittere non decet, praesertim cum digna sit quae cum exteris communicetur. Eam igitur ex Hispanico autographo exemplari sic Latinam faciebam.



D. Petro de Castro, amico charissimo, Andreas Burriel S. D.

9. Litteras tuas simul cum iis quas P. Franciscus Antonius Zaccaria die 8 Novembris Bononiae ad te dedit, libentissime legi. Forte fortuna hoc ipso tempore Patres Panigai et Bramieri e provincia Veneta societatis Jesu, qui Ulyssipone ad istam regiam [Col. 0242D] curiam se conferunt, hac iter fecerunt: qui cum Toleti quinque diebus ad hujus urbis antiquitates, et rariora quaeque monumenta observanda commorati sint, idoneum tempus nactus sum, ut cum eis de P. Zaccaria, quem optime norunt, longum sermonem instituerem: atque adeo ut prudentiam ducis Mutinensis, qui in praefectura suae bibliothecae eum clarissimo viro Muratorio subrogavit, uno ore praedicaremus; ac praeterea inter nos conferremus, qua potissimum ratione tuis pro eodem Zaccaria postulatis a me responderi oporteat.

10. Ac primum gratias tibi ex corde ago quod docti istius Jesuitae lucubrationes et plausus tam sincera et propensa voluntate promovere satagis: communi etiam totius nostrae gentis voce vellem uti posse, ut eidem Zaccariae clarissima memoris gratique animi argumenta exhiberem, quod suarum cognitionum doctrinaeque copiam ad doctoris nostri S. Isidori scripta illustranda effundere decreverit.

[Col. 0243A] 11. Deinde persuasum habeo novam Operum sancti hujus doctoris Hispani editionem summopere necessariam esse, ac multa commoda allaturam. Necessaria nempe est, quando quidem duae illae editiones, eodem fere tempore peractae, Matritensis et Parisina, Grialiana et Breuliana, valde imperfectae sunt, ut liquet cum ex ipsis, tum ex judicio quod de eis Nic. Antonius tulit. Maxime etiam eadem nova editio necessaria est, quod ad ecclesiasticas profanasque Hispaniae antiquitates illustrandas scripta Isidori quaquaversum splendidissimum lumen effundunt, ut quodlibet eruditionis genus facile comprehendatur.

12. Profecto Hispanum genus catholicae religioni ac traditioni incomparabile monumentum erigere potest, si eo splendore et cultu, quem aetas nostra exigit, fundamenta et columnas suae fidei ac monarchiae in publicam lucem proferat, et seriem deinde ecclesiasticorum saeculariumque monumentorum ad nostra usque tempora continenter producat. De [Col. 0243B] Bibliis Gothicis loquor, de canonum Gothica collectione, de Martyrologiis, et martyrum confessorumque actis sinceris, et quae ad Gothorum imperium pertinent, de SS. Patrum Hispaniensium Gothicorum temporum, 310 sive antiquiorum operibus, denique de chronicis, sive de veteribus historicis saecularibus et ecclesiasticis. His fundamentis atque his columnis aedificium Hispanae religionis et monarchiae innititur: quae ab ipsis initiis inter se fortunato vinculo connexae fuerunt, et, volente Deo, per longum saeculorum spatium connexae permanebunt.

13. Caeterum haec omnia, ac singula, cum S. Isidoro atque ejus Operibus arctissime conjuncta sunt. Bibliorum Codices habemus mille annis antiquiores cum versione S. Hieronymi, sed ab Isidoro recognita, qui novum prooemium singulis libris adjecit, ex quo Liber Prooemiorum prodiit. Singulis vero prophetis narrationem eorum vitae et obitus adjunxit, ex quo Liber de ortu et obitu Patrum coaluit. Libris Regum seriem chronologicam regum Juda et Israel praefixit, [Col. 0243C] quae ejus chronico respondet. Canones Eusebii, quorum usum in Etymologiarum libris explicuit, ad Evangeliorum concordiam intexuit. Ad faciliorem Epistolarum Pauli perceptionem, praeter S. Damasi versus, canones Priscilliani addidit, a quodam episcopo Peregrino emendatos, nondum editos. Argumenta, seu capitum titulos fere omnibus libris, qui alio ordine atque in vulgata editione divisi sunt, apposuit.

14. Denique in eam propendeo sententiam, vere in nonnullis renotationis S. Braulionis exemplaribus asseri, S. doctorem quartam Psalterii editionem fecisse. Ita sentit P. Joannes de Mariana in not. ad cap. 2 lib. I Contra Judaeos: qui Psalterium S. Isidori illud ipsum esse credidit, quo Muzarabes utuntur, ab eo quod in nostris Bibliis Gothicis ex S. Hieronymi translatione exstat re vera diversum. Itaque si nostra Biblia Gothica publici juris facere velimus, ea cum Isidori scriptis intime esse connexa reperiemus.

[Col. 0243D] 15. Omitto nunc, diligenti animadversione observanda esse (ut Mariana in not. ad libros S. doctoris, quos illustravit, observabat) illa sacrae Scripturae loca quae Isidorus passim in omnibus suis operibus, prout ipse legebat, recitat: quemadmodum etiam ea quae in conciliis Toletano IV et Hispalensi II, quibus ille praefuit, atque in universa Muzarabica liturgia occurrunt. Neque ea commemorabo quae Isidorus in opere Etymologiarum de libris canonicis, de eorum versionibus, de explicationibus nominum Veteris ac Novi Testamenti scriptum reliquit. Nihil etiam dicam de ejus libro Allegoriarum, nihil de quaestionibus, sive commentariis in fere omnes sacros libros. Utut haec sunt, antiquissimos testes fundamenti fidei nostrae in publicum proferre non possumus, quin eos Isidorus comitetur, atque multis rationibus custodiat.

16. Sunt etiam nobis magno numero Gothicae canonum collectionis genuinae et legitimae exemplaria, [Col. 0244A] alia saeculo IX, alia X, alia XI, quaedam XII exarata: qua quidem collectione Ecclesia Hispana fere ad haec postrema saecula usa est. Opus hoc longe diversum est ab eo quod cardinalis Aguirrius, et post eum Cennius, multis uterque erroribus deceptus, excuderunt, praefixo titulo: Codex veterum canonum Ecclesiae Hispanae. Opus ab his auctoribus editum solum est institutio quaedam canonica, collectioni in mss. Codicibus praemissa, cujus auctorem Joan. Baptista 311 Perez S. Julianum Toletanum esse suspicatus est, Antonio Augustino non probante.

17. Differt etiam haec collectio a canonum Orientalium collectione S. Martini Dumiensis: nam collectio S. Martini, a nonnullis concilium Lucense male existimata, exigua est, et una ex partibus canonicae collectionis S. Isidori, inter Bracharenses synodos collocata. Neque hic noster Codex esse potest canonicus ille Codex conciliorum generalium et particularium, in concilio Bracharensi I lectus: siquidem, ut alia argumenta omittam, ille certe brevissimus [Col. 0244B] erat, hic noster est amplissimus. Distincta etiam est nostra collectio a collectione canonum conciliarium et epistolarum synodicarum Romanorum praesulum, quam canon 1 concilii III Toletani, praeside S. Leandro, comprobavit: etenim canon ille profecto brevem collectionem Dionysii Exigui puram ac sine Adriani I additionibus respexit, ut multi alii ejusdem celeberrimi concilii canones.

18. Multo vero magis collectio Gothica diversa est a collectione Isidori Mercatoris, sive Peccatoris nomine vulgata, quam cardinalis Aguirrius contra unanimem orbis litterarii consensum a falsitatis et fictionis nota liberare frustra conatus est; qui etiam apocrypham praefationem fuse illustravit, documenta legitima esse propugnavit, ac probare voluit opus esse legitimum ac certum S. Isidori. Stupenda sane tam docti ac diligentis viri pertinacia: qui duos praestantissimos Codices Gothicos verae collectionis Gothicae in hac primate Ecclesia Toletana asservatos excutere debuit, quinque in bibliotheca [Col. 0244C] S. Laurentii Escurialensi, et alios quos facile in Hispania reperisset, ut eos in Gotholaunia archiepiscopus Marca reperit, ex quo veram praefationem descripsit, et quem nihilominus refellit. Collectionis istius Peccatricis nescio an vel unicum vetus ms. exemplar in universa, qua late patet, Hispania existat.

19. Contra genuinae ac legitimae collectionis, praeter antiquissimum Codicem Lucensem, in bibliotheca Escurialensi combustum, cujus indices adhuc exstant, et cujus exemplar descriptum pro correctione Decreti Gratiani juvanda, Romam transmissum fuit, habemus non solum quinque illa, quae dixi, Gothica Escurialensia exemplaria, duoque Toletana, sed aliud etiam Gothicum, quod olim archiepiscopi Loaisae fuerat, nunc penes me est, bibliothecae regiae a rege destinatum; duo alia charactere Gallico, alterum Ecclesiae Urgellensis, a Mendoza, qui presbyterorum subscriptiones in commentario ad concilium [Col. 0244D] Illiberitanum ex eo descripsit, celebratum, alterum Ecclesiae Gerundensis, in cujus fine duo illa concilia Gerundensia reperiuntur, quae Tavernierus de Ardenne ad P. Harduinum remisit, Harduinus vero tomo XII post indices adjecit: aliud Ecclesiae Cordubensis: alia monasterii Rivipullensis: aliud Gothicum Viennae Austriae existens, illuc Mediolano delatum: ac denique partem indicis ex alio Cellanovae in Gallaecia, quo expetitum concilium Toletanum XVIII continebatur. Hoc autographum fragmentum apud P. Sarmientum vidi, quod a Florezio postea typis commissum fuit. Omitto ejusdem collectionis Codices qui in Gallia asservantur; eos enim P. Constantius recenset.

20. Igitur collectio nostra canonica Gothica earum omnium, quae in 312 Ecclesia catholica Orientali et Occidentali unquam exstiterunt, amplissima est, purissima et ordinatissima. Constat primo loco institutione canonica, quam dixi, ab Aguirrio et Cennio [Col. 0245A] edita, in decem libros divisa, cui in mss. Codicibus titulus est, Excerpta Canonum: quod opus duobus diversis modis dispositum reperitur, et, ut ego puto, recentius est Isidoro. Sequitur genuina praefatio, a Marca excusa, et ab Aguirrio recusa; quam etiam Correctores Romani Decreti Gratiani Toleto ab Alvaro Gomez de Castro missam prae oculis habuerunt.

21. Succedit index conciliorum, et post indicem, nulla habita mentione canonum apostolicorum, quippe qui in praefatione, ut apocryphi et ab haereticis conficti rejiciuntur conceptis illis verbis quae Gratianus descripsit quamvis omnino contraria aliis quae pariter ex supposititia praefatione desumpsit, post indicem, inquam, illico concilium Nicaenum collocatur, solis viginti canonibus constans, illis ipsis quae deinde in concilio Carthaginensi VI repetuntur, ex authenticis regestis Constantinopolitanis tunc extracta, cum de canonum Nicaenorum et Sardicensium distinctione controversia exorta fuit, quia Dionysius [Col. 0245B] Exiguus sub eodem numerorum ordine et serie confusos coacervaverat. Sequuntur canones aliorum conciliorum Graecorum, non versione Latina Dionysii Exigui, sed alia diversa, quam pseudo-Isidorus maxima ex parte retinuit, et Harduinus in sua maxima Collectione ejusdem pseudo-Isidori nomine in separatam columnam conjecit.

22. Post synodos Graecas sunt Africanae, sed in ordinem redactae, et sine illa perturbatione quae apud Dionysium Exiguum notatur: post Africanas Gallicanae, post Gallicanas Hispanicae. Atque ita prima collectionis pars absolvitur. Secunda pars, post brevem prologum et indicem, epistolas decretales 102 exhibet. Primae duae epistolae sunt S. Damasi ad Paulinum Antiochenum: tres deinde Siricii; tum viginti duae Innocentii I; duae Zosimi; quatuor Bonifacii; tres Coelestini: triginta novem Leonis Magni, comprehensis scilicet una Flaviani Constantinopolitani, et alia Petri Ravennatis; tres Hylari; duae Simplicii, quarum altera est Simplicii ad Zenonem Hispalensem, altera Acacii Constantinopolitani [Col. 0245C] ad Simplicium; tres Felicis; duae Gelasii; una Anastasii; una Symmachi; decem Hormisdae, inter quas una est Justini imperatoris, alia Joannis Constantinopolitani ad eumdem Hormisdam; una Vigilii; ac denique quatuor illae quas S. Gregorius Magnus ad Hispaniam misit, nempe tres ad S. Leandrum, et una ad regem Reccaredum.

23. Fere in omnibus mss. exemplaribus additur Decretale de libris recipiendis et non recipiendis; ex quo Gratianus caput Sancta Romana desumpsit. In omnibus nostris mss. Hormisdae, non Gelasio, tribuitur. Exstat etiam in alio diversorum opusculorum Codice Gothico, de quo infra. Ejusmodi epistola, sive Gelasii, sive Hormisdae, in primaeva canonum collectione cum caeteris inserta non fuit: alioquin suo loco conspiceretur. Minime ergo dubium quin collectioni addita fuerit, imo etiam post institutionem canonicam, sive Excerpta canonum: in quibus nulla illius mentio fit, prout fieri debuit, si in collectione [Col. 0245D] primaeva contineretur. Earum Decretalium 313 nulla est quae legitima et authentica non sit, nulla quae falsitatis aut interpolationis vitio laboret; atque hae tantum sunt epistolae decretales antiquae, ac nullae aliae (exceptis illis quae cum Actis synodi VI conjunctae fuerunt) ab Ecclesia Hispana cognitae, observatae, et lectae, donec aliae a personato Isidoro Mercatore confictae e regionibus exteris ad ejus cognitionem devenerunt.

24. His positis, etiamsi monumenta quae hac collectione comprehenduntur maxima ex parte typis vulgata jam sint, tamen Ecclesiae utilitati, gloriae et confirmationi fidei Hispanae gentis maximopere conduceret hoc alterum fundamentum et columnam ejus religionis et disciplinae ecclesiasticae ita omnino publicare, ut in vetustissimis indubitatae auctoritatis exemplaribus, inter se in rei substantia mire consentientibus, reperitur, atque ea methodo, eo capitum [Col. 0246A] ordine, ea titulorum divisione, etc., quam mss. Codices repraesentant.

25. Oporteret orbi Christiano evidens reddere quod, cum ex Hispania ad imperium Franco-Gallicum hujus collectionis canonicae Gothicae genuinae exemplar delatum fuisset, quo tempore illis in locis breves tantum collectiones, a Justello et Quesnello publicatae, de quibus fuse Constantius, et collectio Dionysii Exigui, ab Adriano I aucta, et versibus acrostichis Carolo Magno exhibita, cognitae erant saeculo VIII exeunte aut IX ineunte, ad aeternam infamiam ex hoc exemplari Hispano, veluti e solo ac fundamento, alia abominanda collectio, fictionibus referta, erecta fuit, clare nihilominus et diserte S. Isidoro imputata, ascito nomine Isidori Peccatoris, sive Mercatoris, quae corrupta Scriptura praevaluit: cum vellet falsarius perniciosissimis suis fabulis speciem auctoritatis conciliare, ex publica existimatione quam S. Hispanus doctor scriptis suis per universam Ecclesiam jam disseminatis obtinuerat.

[Col. 0246B] 26. Manifestum etiam facere oporteret non solum doctissimum P. Turrianum in canonum apostolicorum, et decretalium ante-Siricianarum defensione deceptum fuisse, quamvis idonea excusatione dignum, sed etiam Beveregium in eorumdem canonum defensione; prae caeteris vero doctum cardinalem Aguirrium, qui non solum legitimam esse Isidori Peccatoris collectionem, sed et verum illius auctorem S. doctorem Hispanum Isidorum fuisse obstinato animo propugnavit. Collatis inter se collectione canonica gothica legitima, ut in tot mss. Codicibus Hispanis conservatur, et collectione Isidori Peccatoris, ut in imperio Franco-Gallico conficta fuit, unde in reliquas regiones permanavit, excepta Hispania, aliud tunc agente Maurorumque jugo oppressa, in qua ejus exemplar ms. nullum omnino offendimus, liquido appareret quidquid est superadditum, interpolatum, corruptum, mutatum, confictum.

27. At nihil horum sine Isidoro ejusque operibus [Col. 0246C] perfici potest: de eo enim, tanquam de auctore, agitur. Necessarium igitur est validis conjecturis probare, Isidorum collectionem nostram genuinam instar collectionis Dionysianae confecisse ac digessisse, multo tamen meliori methodo ac judicio, majorique rerum copia ac varietate. Necessarium pariter est ostendere, neque S. Isidorum, neque ullum alium Hispanum collectionis 314 apocryphae auctorem fuisse: cujus auctor ille ipse potuit esse qui capitula confinxit exhibita, ut in nonnullis titulis asseritur, Ingilrhamno, sive Ingelranno ab Adriano I, ut in aliis, a Sirmundo observatis, Adriano I ab Ingilrhamno: quod longe aliud est: ac fortasse utrumque falsum, neque aliud habet fundamentum praeter eam, de qua jam dixi, Adriani I additionem ad Dionysianam collectionem.

28. Utut haec sunt, constat Adrianum I ea capitula in hanc suam additionem, qui maxime opportunus locus erat, non ingessisse, ut ex duobus vetustis illius additionis Codicibus Rivipullensibus, quos vidi, [Col. 0246D] liquet. Cum ergo haec capitula conficta sint, ruit Achilleum Aguirrii argumentum. Potuit etiam supposititiae hujus collectionis auctor esse archiepiscopus Riculfus, qui eam per imperii Franco-Gallici regiones disseminavit: quanquam fortasse hic praesul innocenter id gessit, dolo deceptus obscuri alicujus auctoris qui sincerum Codicem Hispanum corruperit, et Riculfo obtruserit, tanquam ex Hispania ita delatum.

29. Certe collectio Franco-Gallica in Hispania neque conficta est, neque illis temporibus confingi ullo modo potuit. Corruit igitur testimonium Hincmari Remensis, cujus auctoritate Labbeus et alii, etiam Coustantius, Hispaniam abortivi illius fetus matrem crediderunt. Praeterea in ipsa collectione quaedam animadverti debent quae ad Isidorum spectant, ut verba praefationis verae quae in Etymologiarum libris reperiuntur, etiam illa, Concilia . . . quorum gesta in hoc opere condita continentur: quae minime [Col. 0247A] Etymologiarum operi congruunt, et omissa esse oportuit, ut Grialius notavit.

30. Illud etiam expendendum, synodum generalem V, Isidoro antiquiorem, in collectione omitti: cohaeret quod tam in praefatione quam in Etymologiarum libris quatuor tantum synodi generales ab Isidoro commemorantur. Quaerendum quaenam fuerit ejus de synodo V et quaestione trium capitulorum sententia, quae ex is colligitur quae de Acephalis, de Justiniano, de Victore Tunnensi aliisque scripsit, et ex iis quae in concilio Hispalensi II erga episcopum illum Orientalem gessit, atque ex praenotatione Braulionis.

31. Explicandum etiam est cur in maxima Codicum mss. collectionis parte synodus generalis VI Constantinopolitana II inveniatur cum Leonis papae epistolis ad episcopos Hispaniae, ad Quiricum Toletanum, ad comitem Simplicium, et Benedicti electi pontificis ad Petrum notarium regionarium, et ad regem Ervigium, quae Isidoro recentiores sunt. Ejusmodi [Col. 0247B] epistolas cardinalis Baronius pro sinceris non habuit, quia archiepiscopus Loaisa tanquam in uno tantum ms. exemplari regii conventus Toletani S. Joannis regum, quod hodie desideratur, repertas produxerat. At potuit Loaisa Codicem ipsum Gothicum, quem possidebat, et qui nunc penes me est, allegare: duos item Gothicos Ecclesiae Toletanae, alium Urgellensem, alium Gerundensem, alium Lucensem in bibliotheca Escurialensi tunc exstantem, aliosque, quibus hae epistolae post synodum Constantinopolitanam II continentur.

32. Neque Loaisa, neque Aguirrius, istiusmodi epistolas in memoratis 315 Codicibus observarunt: quia cum eorum scopus ac labor ad sola Hispaniae concilia unice tenderet, Codices ea parte qua concilia Graeca reponuntur, evolvere non curarunt, ne suspicantes quidem latere ibi quidquam posse quod ad Hispaniam attineret. Quod si constitisset, eas epistolas non solum in Codice S. Joannis Regum, sed in reliquis etiam omnibus in quibus synodus [Col. 0247C] Constantinopolitana II exstat, reperiri, fortasse neque Baronius, neque alii post eum scriptores, quin legitimae sint, dubitassent.

33. Opus quoque erit exponere cur cum nonnulli Codices, ut illi quos in monasterio Rivipullensi Marca inspexit, concilia Hispaniae solum usque ad IV Toletanum exhibeant, nihilominus alii usque ad concilium XI Toletanum, alii usque ad XV, alii usque ad XVII, laudatus vero Codex Cellanovae usque ad XVIII et ultimum comprehenderint: quae omnia concilia post Isidorum habita fuerunt. Qua ergo via et ratione collectio aucta additamentis est, ut ex conciliis Toletanis IX, XIV et XVI arguitur?

34. Idonea ratio reddenda est, cur tametsi Leo pontifex in epistolis suis quinque synodos generales suscipit et laudat, et synodum Constantinopolitanam II, quam ad Hispanos remittit, VI generalem appellat, tamen episcopi Hispani in concilio Toletano XVI, synodum Constantinopolitanam II, cui subscribunt, non [Col. 0247D] vocant sextam, ac solum quatuor synodos generales antiquiores, quas in suo Codice sive collectione contineri innuunt, praeterita V synodo generali, commemorant. Quid vero sentiendum erit de conciliis extravagantibus, hoc est de nonnullis conciliis provincialibus, quae in uno vel altero Codice extra ordinem reperiuntur, praesertim in Codice Aemilianensi bibliothecae Escurialensis, in quo collectionis canonicae methodus non servatur? Cur ea concilia, cum Isidoro sint vetustiora, in aliis Codicibus in quibus collectio rite digesta est, non reperiuntur?

35. Quid vero causae est cur epistolae Gregorii Magni de episcopi Malacitani depositione in collectionem insertae non fuerint, cum id factum Isidori tempore necessario evenerit, atque in limitibus provinciae Baeticae, cujus ipse erat metropolitanus? Quid item dicere oportebit de alia epistola S. Leonis Magni ad episcopos Baeticae et Lusitaniae de alterius [Col. 0248A] episcopi Sabini depositione; quae in fine Codicis Ecclesiae Gerundensis exstat, sed extra ordinem adjuncta, et postquam collectio decretali epistola sub Hormisdae nomine jam memorata conclusa erat?

36. Haec omnia ad Isidorum quodammodo attinent: atque de his omnibus disputandum est, si collectionem nostram canonicam Gothicam in bono lumine collocare voluerimus. Omitto, ad dissertationes perficiendas, commentaria, vel notas in Historiam vel concilia Hispaniae, ad Isidori Opera omnino recurrendum esse, in quibus vera notio plurimarum rerum explicatur, praesertim quod attinet ad Hispaniae concilia. Omitto etiam, monasticam Hispaniae disciplinam ex ejus regula et ex concilio II Hispalensi pendere, ut disciplina ecclesiastica cleri saecularis ex ejus epistolis, libris, et concilio IV Toletano pendet. De nostra collectione canonica Gothica, ab Isidoro digesta, sermonem aequo longiorem habui: sed cum 316 P. Zaccaria singillatim de ea interrogaverit, elaborandum fuit, ut, cum tu rescribas, in [Col. 0248B] hoc argumento explicando non parce verseris.

37. De liturgia Gothica, quod tertium est fundamentum et columna fidei nostrae, brevius disseram: nam vel ex ipso Isidorianae vocabulo liquet quam sit cum S. Isidoro connexa. Vocatur liturgia Muzarabica, quia cum urbs haec Toletana ab Alfonso VI anno 1085 expugnata fuit, plures Christianae familiae in ea repertae sunt, a Gothorum temporibus fere per quatuor captivitatis saecula conservatae, in septem paroecias divisae, ad quas quidem perpetuo jure, non territorii, sed sanguinis et generis ratione pertinebant. Hae familiae, quas expugnator meritis honoribus cumulavit, supremum urbis regimen illis concedens, Mauro vocabulo dictae sunt Muzarabes sive Mozarabes: quo ab aliis incolis Castellanis et Francis, per alias denuo erectas paroecias territorii jure distributis, distinguebantur.

38. Rex idem Alfonsus VI non solum ritum, sive liturgiam Gothicam, sed characteres etiam Gothicos [Col. 0248C] in tota sua ditione aboleri curavit: sed qui ab ecclesiis cathedralibus et monasteriis scripturam et liturgiam Gothicam evellere potuit, subrogata Gallicana seu Romana, aut non potuit aut noluit hoc ipsum a Muzarabibus Toletanis extorquere, qui in paroeciis suis veterem ritum conservarunt, et etiamnum conservant. Mansit ergo scriptura et liturgia Gothica penes solos Muzarabes; ac propterea appellata fuit scriptura et liturgia Muzarabica, ritus et officium Muzarabicum, cui Toletani nomen additur, quoniam Toleti tantum retinetur.

39. Verum dicta quoque fuit et dicitur liturgia Isidoriana, sive officium Isidorianum, quia pro certo habetur praecipuum ejus auctorem fuisse Isidorum, saltem quod attinet ad methodum ordinemque totius liturgiae et officii, ac plures partes quibus constat. Cardinalis Ximenez de Cisneros, vir incomparabilis, cum in paroeciis Muzarabum usum ejus officii languere cerneret, in hac sua primate ecclesia sumptuosum sacellum erexit, ac quatuordecim capellanias [Col. 0248D] fundavit, ut quatuordecim Muzarabes parochi et beneficiati quotidie missam et omnes horas canonicas suo ritu cantarent. Quod ut perficeret, libros omnes mss. paroeciarum collegit, atque ex eis missale et breviarium Muzarabicum Isidorianum in formam redigi, atque typis excudi jussit, sed quibusdam recentibus admixtis et nonnullis antiquis omissis.

40. In hujus sanctae ecclesiae bibliotheca adhuc octo illa volumina mss. membranacea, charactere Gothico exarata, asservantur, quorum P. Joannes Pinius in suo de hac liturgia tractatu meminit ex D. Petri Camini, amici mei, recensione, qui adhuc in vivis agit, et nunc congregationi Muzarabum praesidet. Asservantur quoque tria alia, quae Caminus non vidit, praeter quaedam aliorum fragmenta. Quamvis P. Emmanuel Azevedus nunc Romae missale et Breviarium Muzarabicum cardinalis Ximenii, notis illustrata, recudit, tamen oporteret ut haec volumina [Col. 0249A] mss. Gothica eo modo publicarentur quo alia ab aliis omnium gentium scriptoribus publicata sunt, et quo nuper, anno scilicet 1748, Muratorius Codices Liturgiae Romanae veteris illustravit, qui duobus voluminibus Sacramentaria S. Leonis, S. Gelasii, S. Gregorii, et alia, ut in veteribus exemplaribus mss. ad verbum descripta exstant, typis edidit, brevibus notis subjectis.

317 41. In nova Operum cardinalis Thomasii editione primo volumine, quod a bibliopolis nostris in duo divisum, distinctis titulis atque epistolis dedicatoriis ornatum, pro duobus diversis operibus aliquando venditum est, Blanchinus Codicem liturgiae Gothicae, in capituli ecclesiae Veronensis bibliotheca repertum, inseruit. Vidi etiam conspectum editionis, quam praesules Assemanii Romae meditantur, omnium totius orbis liturgiarum quindecim voluminibus excudendarum, ut in Codicibus antiquis jacent. Liturgia nostra Gothica Muzarabica, aut Isidoriana, multis de causis cum cujuslibet alterius gentis liturgia de dignitate [Col. 0249B] et amplitudine contendere potest. Sola bibliotheca hujus ecclesiae primatis Toletanae, ut jam dixi, nobis undecim volumina exhibet: nostrum est missale Gothicum a Mabillonio excusum, et a Muratorio recusum, noster laudatus Codex capituli Veronensis, nostra volumina Gothica monasterii Caradignae, ex quibus P. Berganza nonnulla excerpta ad suarum appendicum calcem conjecit; nec dubito quin in aliis quoque Hispaniae monasteriis alia volumina Gothica mss. liturgica, ut in monasterio Caradignae, sive de Cardeña, lateant, e quibus tam ampla collectio compleri poterit, ut nulla alia natio similem valeat opponere.

42. Martyrologia eorumque in officio divino usus ortum in Ecclesia Cordubensi habuerunt, in reliquas Ecclesias exinde propagata, siquidem epistolae quae cum additionibus ad Martyrologium Adonis Viennensis circumfertur, fidem praestamus. Nonnulla sunt in Hispania, et satis quidem antiqua, ejusmodi martyrologia: ac sola haec bibliotheca Ecclesiae Toletanae [Col. 0249C] duobus inter se diversis potitur. Habemus itidem magno numero sanctoralia, et libros actorum martyrum, quae in ecclesiis legebantur. In hac quidem urbe Codices ejus generis exstant valde antiqui: in aliis Hispaniae partibus etiam characteris et temporis Gothici. Etsi ejuscemodi monumenta in Tamayi Martyrologio deturpata fuerunt, non tamen propterea suum internum fundamentum splendoris amiserunt, quem quivis eruditus, fidelis et sincerus, demonstrare poterit, si modo judicio a partium studio alieno, prudenti et incorrupto, merita eorum patefaciat. Haec autem vetera documenta liturgica Hispaniae absque Isidori ope illustrari nnllatenus possunt: tum quia ipse est eorum praecipuus auctor, tum quia e diversis ejus operibus lumen peti debet: ut nihil interim dicam de vinculo quo haec cum Bibliis Gothicis et collectione canonica Gothica copulata sunt.

43. Quod si opera sanctorum veterum et scriptorum ecclesiasticorum Hispaniensium, quod quartum est fundamentum et columna traditionis fidei nostrae, [Col. 0249D] opportunis notationibus illustrata, in unum corpus redigere voluerimus, S. Isidorus sine ulla controversia, sive multitudinem Operum ejus spectes, sive conditionem, eorum omnium princeps est habendus. Praeterea Isidorus primus omnium inter nostros catalogum virorum illustrium, Hieronymum et Gennadium imitatus, contexuit: a quo maximam partem cognitionum historiae nostrae litterariae, ac vitae et Operum scriptorum ipso antiquiorum mutuari necesse est. Qui Isidorum subsecuti sunt, eum tanquam magistrum communem suspexerunt.

313 44. Denique fundamenta monarchiae nostrae, cum religione intime connexae, sunt leges Gothicae et historia. Forum Judicum Gothorum Latinum in Hispania nunquam typis commissum est. Editiones extra Hispaniam procuratae ad Codices, quos antiquissimos habemus, recognosci et castigari possunt. In bibliotheca hujus Ecclesiae Toletanae tres existunt, quorum unus Gothicus cum notis Arabicis, quales in [Col. 0250A] Codicibus quoque collectionis canonicae et bibliorum inveniuntur: alius vetus annorum 600 in conventu S. Joannis Regum; alius recentior in hoc collegio Societatis. Praeterea alia exemplaria Gothica bibliotheca Escurialensis possidet.

45. Divinus rex noster S. Ferdinandus statim atque Cordubam expugnavit, et priusquam ingens opus, cui Partitarum titulum fecit, adumbraret, prudentissima arte jussit leges vulgi lingua publicari, atque unas easdemque in toto regno servari, quantum quidem nationis studium et amor erga sua jura municipalia pateretur. Hunc ad usum Forum Judicum Latinum, quod Toleti praevalebat (quanquam in usu quoque erat Forum Castellanum), quia gubernator Muzarabum, quibus, ut liturgia Gothica, ita etiam leges Gothicae conservatae fuerant, civitatis et ejus territorii judex praecipuus erat, in Castellanum idioma converti jussit; quod ita conversum pro municipali jure Cordubae assignavit, et Forum Cordubense vocari praecepit. Idem Forum Judicum vulgari lingua Hispali, [Col. 0250B] a se expugnatae, illico tradidit: idem Murciae et Alonae, statim atque Alfonso Sapienti filio suo, tunc Infanti, deinde regi, se submiserunt.

46. Versio haec Castellana Fori Judicum semel tantum typis edita est, et pessime quidem, atque innumeris erroribus, quamvis in editionis fronte notarius solemni juridico testimonio affirmet eam cuidam volumini ms. ecclesiae Toletanae conformatam esse. Non unum, sed tria sunt egregia hujus versionis mss. exemplaria in hujus ecclesiae bibliotheca: alia conservantur in bibliotheca Escurialensi; aliud Colmenares possidebat, ut in sua Segoviae historia testatur; urbs Murcia autographum exemplar, ab expugnatore donatum, adhuc servat; alia alibi reperiuntur. Consentaneum rationi videtur, has leges, quibus tanquam fundamentis monarchia nostra Hispana innititur, per tot saecula observatas, a multis regibus confirmatas, et a nullo hactenus abrogatas, utraque lingua quam fieri possit correctissimas edi. Praeter innumeras alias [Col. 0250C] utilitates conspicua est ea quae in religionem redundat, mirandum in modum ab his legibus confirmatam.

47. Quocunque id modo expedietur, Isidorum certe silentio praeterire non possumus: ipse enim ejusmodi collectionis legum princeps auctor est, si Lucae Tudensi fidem praebemus: collectio ipsa in concilio IV Toletano, cui Isidorus praefuit, formata et publicata fuit, si inscriptiones et prologus versionis Castellanae non fallunt. Profecto nihil prohibet quin, etiamsi Ervigius, Leovigildus et alii reges Gothi Codices legum formaverint, uti antea Alaricus Breviarium et Codicem Anianum publicaverat, nihilominus Sisenandus Isidoro usus fuerit, ut novam formam Codici augmentumque redderet: quem rursus Chindasuindus aliique consecuti 319 reges mutaverint, correxerint, auxerint. Praeterea interpretatio plurimarum rerum ejusdem collectionis apud Isidorum quoque similiter quaerenda est.

48. De historia quid attinet dicere, cum constet [Col. 0250D] historiae nostrae fontes in Isidori chronicis et historiis potissimum consistere? Postremo si quaenam fuerit antiquis illis temporibus gentis nostrae doctrina in omni scientiarum ac divinarum humanarumque disciplinarum genere, scire cupimus, praesto est S. Isidorus, qui in suis Etymologiarum libris encyclopaediam conformavit, omnesque intra atque extra Hispaniam tunc cognitas facultates in compendium redegit: quod compendium, quibusdam licet naevis respersum, nihilominus censeri debet praestantissimum opus eorum omnium quae illa quidem saecula apud quaslibet alias nationes protulerunt.

49. Complexio horum omnium venerandae antiquitatis nostrae monumentorum nationi nostrae procul dubio honorificentissimum esset: invictum traditionis fidei Hispanae argumentum in omnibus dogmatis catholici capitibus a primis Ecclesiae saeculis praestaret; ac simul supremam Ecclesiae Romanae et sedis apostolicae auctoritatem a primis Evangelii splendoribus usque ad nostra tempora constanter in [Col. 0251A] Hispania receptam serie chronologica demonstraret. Egregiae inductionis argumento in singulis his rebus uti possem, sed satis erit quaedam ex his quae ad sedem apostolicam spectant, indicare: nam caetera in legitima subjectione et communione fidei hujus apostolicae sedis necessario includuntur.

50. De SS. apostolorum Petri, Pauli et Jacobi in nostram peninsulam adventu et praedicatione quidquid tenere libeat, certissimum est Ecclesiam nostram Gothicam pro suis apostolis SS. episcopos a Petro apostolo in Hispaniam missos, ac propterea Apostolicos cognominatos celebrasse: qui primo christiano saeculo Ecclesiam Hispanam Romanae rite subjectam atque unitam stabilierunt. Saeculo III submissio erga supremam Romae auctoritatem ostenditur tam ex libellaticorum depositorum appellatione, quam ex angustiis in quas Romani pontificis mandata Basilidem, Martialem (corrigo Sabinum, Felicem), ac clerum et populum qui hos elegerant, compulerunt. Ita enim ad incitas redacti sunt, ut in Africa consilium a S. Cypriano exquirere coacti fuerint; quod [Col. 0251B] non fecissent, nisi legitimam potestatem quae eos compellebat agnovissent.

51. Hoc ipsum consecutis saeculis comprobatur ex appellationibus, consultationibus, decretis, legationibus, vicariatibus apostolicis, reliquiarum palliique transmissione, quae in epistolis continentur Siricii ad Himerium Tarraconensem, S. Leonis ad S. Turibium Asturicensem, Hylari ad Ascanium Tarraconensem, Simplicii ad Zenonem Hispalensem, Felicis ad eumdem, Hormisdae ad Joannem Ilicensem et caeteros Hispaniae episcopos in genere, ad Sallustium Hispalensem et episcopos Baeticae, Vigilii ad Profuturum Bracharensem, S. Gregorii ad S. Leandrum et ad Reccaredum, denique in epistolis jam memoratis Leonis et Benedicti de subscriptione VI synodi generalis. Concilio Nicaeno non alius praefuit quam magnus Osius episcopus Cordubensis. In concilio Toletano I cernere 320 licet obsequium, et venerationem exhibitam litteris S. Leonis de Priscilliano, [Col. 0251C] quas episcopi ad Balconium simul cum regula suae fidei miserunt. Eadem reverentia in concilio Bracharensi I saepius observatur erga epistolas decretales S. Leonis, et Vigilii, et cathedrae Petri auctoritatem.

52. Universae Ecclesiae Hispanae, in concilio III Toletano congregatae, post haeresin Arianam ejuratam, primus conatus fuit ut conciliorum et epistolarum synodicarum Romanorum pontificum auctoritas reciperetur, ut ex canone primo liquet. In concilio IV Toletano nationali, praeside S. Isidoro, epistola S. Gregorii producta fuit, ut quaestio de trina mersione resolveretur. Denique S. Isidorus in praefatione ad collectionem canonicam hoc ipsum solemnibus verbis professus est: Subjicientes etiam decreta praesulum Romanorum, in quibus pro culmine sedis apostolicae non impar conciliorum exstat auctoritas.

53. Antiquitatum igitur Hispaniae dilucida expositio, ea methodo, quam congruentissimam puto, [Col. 0251D] peracta, utilitatis plurimum afferet atque gloriae. Sed, ut ex dictis patet, nihil horum illustrari potest quin Isidorus menti et oculis continue obversetur. Quamobrem maxime interest, ut Operum omnium S. doctoris nova editio diligenter curetur, quae editionibus Grialiana et Breuliana amplior sit, meliorique methodo procedat: praeterquam quod duae illae editiones rarissimae jam sunt, neque ab iis omnibus qui eas expetunt possunt comparari.

54. Tertio loco notum tibi facere debeo Opera mss. S. Isidori quae hic exstant haec esse de quibus nunc dicere aggredior.

55. In bibliotheca ecclesiae primatis, plut. 15, num. 8, 9, 10, 11, quatuor sunt exemplaria librorum Etymologiarum, duo scilicet charactere Gothico, duo Gallico exarata. Nota temporis quo descripta fuerunt, carent; sed primum num. 8 adeo videtur [Col. 0252A] antiquum, ut probabilis suspicio sit, ante Maurorum irruptionem fuisse scriptum. Integrum est hoc exemplar, magna diligentia descriptum, versicoloribus ornatum figuris geometricis, itidemque figuris musicis, quae in excusis desiderantur, brevibus ubique notis, et vocum Arabicarum respondentibus significationibus refertum: ab Alvaro Gomez de Castro et caeteris qui editionem regiam Matritensem procurarunt, recognitum non fuit; nam ex secretiori Sacrarii tabulario, ubi latebat, ad bibliothecam nonnisi anno 1727 transiit, Patribus Benedictinis Mecolaeta et Sarmiento, qui Codicem inspexerunt, id suadentibus.

56. Alterum Gothicum exemplar n. 9, clariori et grandiori charactere exaratum, sec. XI certe posterius non est. Tertium exemplar n. 10 charactere minutiori Gallico ad saeculum XI pertinet: ex operimentis arguitur olim fuisse monasterii Ognensis. Quartum num. 11 grandioribus litteris Gallicis prope finem saeculi XIII, aut etiam postea descriptum est: [Col. 0252B] praemittitur enim praenotatio Braulionis, ut a Luca Tudensi, qui dimidiato illo saeculo floruit, interpolata et corrupta fuit. In hoc eodem volumine post Etymologias reperitur liber De astris coeli ad Sisebutum regem.

57. Eodem pluteo 15, num. 12, asservatur alius Codex Gothicus, quo tres libri Sententiarum, sive de Summo Bono continentur: initio mutilus 321 est, a cap. 7 libr. I incipiens. In fine id notatur: Finit II Kal. Aprilis hora VII, in aera DCCCC. LIII. Teodemirus ac si indignus scripsit (Forte scripsi). Orate pro me. Anno igitur 915 finitus est. Hic est ille ipse Codex quem archiepiscopus Loaisa in suis notis allegat.

58. Alius Codex membranaceus charactere Gallico saeculi XIII, plut. 21, num. 12, exstat, qui initio exhibet Vitam S. doctoris, longa oratione descriptam, insertis Renotatione Braulionis interpolata, Alphabeto orationis, quibusdam ejusdem Isidori epistolis, narratione Redempti interpolata, nonnullis [Col. 0252C] versibus sub Ildefonsi nomine, atque alia prolixa narratione de translatione S. Isidori atque ejus miraculis: quod totum Lucae Tudensis videtur opus, nugis refertum. Sequuntur minutiori charactere chronica S. Isidori, S. Ildefonsi, S. Juliani, ac postremo ejusdem Lucae Tudensis, qui caetera interpolavit, ut tom. IV Hispaniae illustratae edita fuerunt studio Patris Marianae, cujus manu, uti etiam Alvari Gomez de Castro, nonnulli versiculi in hoc Codice scripti conspiciuntur.

59. Pluteo 2, num. 1, celeberrimum exemplar Bibliorum Gothicorum reperitur, quod Mariana validissimis argumentis existimavit ante Maurorum irruptionem exaratum. In eo suis locis inserta leguntur nonnulla prooemia et prophetarum elogia quae Isidorus composuit; alia etiam sunt ornamenta quae retuli cum de Bibliis Gothicis verba feci.

60. Plut 31, num. 18, 19 et 20, tria volumina characteris recentis inveniuntur, quae Joan. Baptista [Col. 0252D] Perez ex veteribus exemplaribus describi curavit, concilia, sanctorum opera et antiquas Hispaniae historias complectentia. In hac collectione inseruit S. Isidori epistolas ad Leudefredum, ad Massonam, ad Helladium, ad Claudium, ad Redemptum et ad Eugenium; Regulam monachorum; Versus bibliothecae, quos Tamayus edidit, deinde Muratorius, et modo Florezius; Alphabetum orationis; Chronicon; Historias. Gothorum, Wandalorum et Suevorum: demum Virorum illustrium librum, prout in editione Matritensi excusus fuit, additis 16 elogiis dubiis ex Codice Galistaeano.

61. Plut. 14, num. 23, exemplar recens exstat, jussu Loaisae descriptum, Operum Beati, Hetherii, et Samsonis Cordubensis, quae in Codice Gothico ejusdem bibliothecae inveniuntur. Sequitur exemplar recens librorum Differentiarum S. Isidori usque ad caput 38 lib. II, regula monachorum, liber Virorum [Col. 0253A] illustrium, ut a Loaisa in conciliorum collectione editus fuit ab Aguirrio repetitus. Sunt in hoc libro quaedam notae, fortasse archiepiscopi Loaisae, non tamen ejus manu, quam optime novi.

62. In regio conventu S. Joannis Regum veterem Codicem vidi litteris Gallicis scriptum, quo Sententiarum libri continentur: alium etiam antiquum membranaceum de Ortu et Obitu Patrum, qui tamen solum Vitas Patrum Veteris Testamenti complectitur, quamvis index Vitas quoque Patrum Novi Testamenti polliceatur.

63. Penes me est exiguus Codex Gothicus librorum contra Judaeos, qui olim fuit bibliothecae archiepiscopi D. Garsiae de Loaisa, nunc regiae Matritensi destinatus.

64. Commodatum etiam ab amico habeo Codicem Gothicum, ingentibus 322 membraneis, vetustissimum, sed male habitum ac discerptum, quo inter alia libri Hieronymi, Gennadii, Isidorique de Viris illustribus, necnon additiones Braulionis, Ildefonsi [Col. 0253B] et Juliani continentur: praeterea liber Allegoriarum, et liber de Ortu et Obitu Patrum, ab excusis satis diversus. Suspicor in hoc Codice fuisse etiam librum Isidori de haeresibus, a Braulione laudatum. Denique dubius haereo an Isidori sit liber quidam acephalus quaestionum brevium de sacra Scriptura, per interrogationes et responsiones digestus.

65. In voluminibus mss. P. Joannis de Mariana, quae in hoc Societatis collegio, in quo has litteras do, custodiuntur, exstant exemplar commentariorum in Cantica, ut in editione regia Matritensi, Braulionis Renotatio sincera, et alia a Luca Tudensi interpolata, narratio sincera Redempti, et, quod praecipuum est, exemplar librorum Differentiarum, ab eodem Mariana ad plures mss. Codices recognitorum, quorum varias lectiones exacte margini ascripsit, Codicibus per litterarum notas indicatis. Hoc exemplar magno in pretio haberi debet, nam in editione Grialiana labor hic Marianae omnino praetermissus fuit.

[Col. 0253C] 66. Quarto loco tibi denuntio fere omnes ejusmodi mss. Codices Toletanos eo consilio a me recognitos et collatos esse, ut paulatim, et quantum aliae meae occupationes sinant, materiam, quam diligentissime possim, comparem ad novam Operum S. Isidori editionem aliquando perficiendam, quae, ut jam expendi, maxime necessaria est.

67. Omnes illi quibus cognitus sum, me et fuisse et esse sciunt mearum qualiumcunque cognitionum, schedarum et curiosorum documentorum satis superque liberalem. Erga P. Zaccariam magis, quam erga quemvis alium, ita me praestare debeo: tum quia in opus incumbit, quod ego vehementissime cupio, quodque tam utile, tamque Hispano nomini gloriosum, ut exposui, mecum in animo considero: tum quia Zaccaria maxima, qua pollet, doctrina novam editionem ad perfectionem, quam ego non comprehendam, provehere poterit: praesertim cum facile illi sit (quae mihi facultas deest) omnes veteres [Col. 0253D] mss. Codices Italiae ac reliquae Europae consulere; tum denique quia ad divulgandum opus non illa terribilia impedimenta et innumerae difficultates Zaccariae occurrent ad quas ego fortasse offendam, etiamsi tandem post plures annos laborem possim perficere.

68. Verum in his quae nunc ago, non arbitrio meo sed alieno imperio versor; neque jus habeo ejusmodi lucubrationes pro libitu donandi. Itaque egregiis Zaccariae conatibus meam qualemcunque opem et operam polliceri non possum, nisi ille bonam eorum a quorum nutu pendeo, veniam impetraverit. Doctus iste Jesuita judicabit, opinor, responsum hoc meum non inhumanitati esse tribuendum, sed iis conditionibus quibus teneor: quaeque eumdem Zaccariam cogerent ut simili modo cogitaret ac responderet. Quoniam vero futurum spero, ut iterum tecum de hoc argumento disserendi recurrat [Col. 0254A] occasio, scribendi finem facio; ac denuo et Zaccariae industriae et tuo studio singulares gratias me habere profiteor. Vale. Toleti, die 30 Decembris anni 1754.

323 69. In eruditissimis his Burrielii litteris quaedam animadvertenda occurrunt ut sine offensione ulla legi possint. S. Isidorum quartam Psalterii translationem edidisse legitur in Braulionis Renotatione interpolata, sive uberiori, de qua dixi cap. 4. De canonibus Priscillianaeis, quos jamtum editos Burrielius ignorabat, paulo ante sermonem habui.

70. Non expresserat Burrielius, quonam concilio Carthaginiensi canones viginti Nicaeni repetiti fuerint, quamvis locum vacuum pro numero apponendo reliquerit. Ascripsi esse concilio VI Carthaginiense, al. V, sub Bonifacio I, anno 419. Hoc enim concilium [Col. 0254B] a Burrielio significari existimo. Res autem ipsa explicatione aut nonnulla etiam correctione indiget: nam longe ante Dionysium Exiguum, qui saeculo VI floruit, in exemplaribus Ecclesiae Romanae canones Sardicenses Nicaenis uniti erant, et a Romanis pontificibus Nicaeni vocabantur, quia scilicet Sardicenses erant velut quaedam explicatio Nicaenorum. Cum igitur Faustinus episcopus legatus Romanae Ecclesiae in concilio Carthaginiensi VI commonitorium Zosimi papae protulisset, quo quidam canones Sardicenses nomine canonum Nicaenorum laudabantur, et Patres ejus concilii Carthaginiensis in Graecis exemplaribus concilii Nicaeni eos non invenissent, ad Bonifacium, qui Zozimo successerat, litteras ea de re dederunt, et exemplaria authentica Constantinopoli et Alexandriae [Col. 0254C] conferri curarunt. Adisis Labbeum in collect. Concil. tom. II, col. 1594, ubi producuntur viginti canones Nicaeni per Teilonem et Tharistum Constantinopolitanum de Graeco in Latinum sermonem conversi; et rursus col. 1671 seqq.

71. Narrat Burrielius breviarium et missale Gothicum eo tempore, quo ipse scribebat, ab Emmanuele Azevedo notis illustrata Romae typis excudi. Res ita se habuit. Alexander Lesleus Soc. Jesu missale Muzarabicum eruditissimis notis illustravit, quod Romae prodiit anno 1755. In editione curanda Azevedum elaborasse tradit Zacharia tom. I Bibliothecae Liturg., pag. 63. Breviarii Muzarabici editionem, cum jam coepta esset, Leslei mors immatura intercepit. Exstant adhuc apud clarissimum praesulem Josephum [Col. 0254D] Dinium, sacrorum rituum et caeremoniarum ecclesiastiarum peritissimum, breviarii Muzarabici folia, quae, recensente Lesleo, jam typis impressa fuerant.

324 72. Jam in contextu animadverti, pro Basilide et Martiale subrogandos Sabinum et Felicem. Nam Basilides et Martialis libellatici haeretici fuerunt, qui depositi ad Romanam sedem appellarunt. His Sabinus et Felix suffecti fuerant, quorum electionem Cyprianus approbavit.

73. De aliis controversiis quas Burrielius excitat, quid ego tandem sentiam opportunior erit dicendi locus. Nunc vero, ut caput hoc de Burrielii ad Isidori editionem apparandam conatibus absolvam, [Col. 0255A] litteras adjiciam, quas Petrus de Castro ad Zaccariam scripsit, cum longiorem Burrielii epistolam aliasque breviores familiares, de quibus ante dixi, simul mitteret. Litterae autem Petri de Castro, verbis Latinis ab ipso conceptae, apud me autographae sunt.



Reverendissimo Patri Francisco Antonio Zaccaria e S. J. Petrus de Castro S. P. D.

74. Pridie Kal. Decembris, doctissime Pater, litteras tuas accepi benevolentiae in me plenas. Qua ratione tibi in iis quae de tua Isidori Hispalensis editione ad me scribis, per R. P. Andream Burriel morem gerere curaverim, quia cum illa magnae molis, atque ego in summis collegii rebus totus essem, exsequi haud poteram; quae ejusmodi in nos humanitas, quae super eodem argumento assiduitas, quae tandem sui auxilii sit tibi necessitas, ipsius epistolae, [Col. 0255B] quas tibi transmitto, satis superque ostendunt. Quoniam vero non indicant a quibus ei de illis inter vos communicandi libertatem impetrare debeas, paucis exhibeam. Quatuor ab hinc annis doctissimus hic tuae inclytae Societatis vir, regia suffultus auctoritate atque stipendio, Toleti commoratur, ut illius primariae ecclesiae archivium scrutetur. Itaque, ut conjicio, nisi per serenissimum tuum Mutinae ducem a ministris regiis; a confessionibus et statu ipsam assequaris, te eam aliter obtinere posse, minime confido. Vellem utique ut occasionem hanc effugere non sineres. Nam si a vobis, qui pene omnes mss. Codices consultos habetis, editio non perficitur, quis eam aggredietur? Quod scribis, te velle ab aliquo viro docto de libris qui hic divulgantur, certiorem fieri, id facturum in se recepit sapientissimus vir e sacra Franciscanorum familia, R. scilicet P. F. Joseph Torrubia, cujus jucundissima consuetudine fruor. At ipsum video ita suis scriptis occupatum podagraque laborantem, ut de pollicitatione diffidam. [Col. 0255C] Idem etiam ad te mittet exemplar sui nuper editi operis, cui titulus est Aparato para la historia natural de España; et quod a te smmmo (ut hic) favore accipiendum esse non dubito. Praefecturam bibliothecae, quam Mutinensium dux tibi post Muratorii obitum rectissime commisit, plurimum 325 gratulor. De te quidem certe tantus princeps, cujus sub auspiciis divulgata divulgandaque Italica historia litteraria cernitur, aliter bene mereri non poterat. Vale. Matriti, III Id. Januarii 1755.

75. Post Zaccariae obitum, inter alias virorum illustrium ad eum scriptas epistolas, quas penes me retineo, reperi tres Burrielii, primam Latinam Matriti 20 Septembris 1755, alteram Hispanicam Toleti 12 Decembris 1755, tertiam itidem Hispanicam caeteris longiorem, et autographam Matriti 25 Februarii 1759. Omissis aliis quae ad me non pertinent, [Col. 0255D] vel si ad me quidem, certe non ad hoc tempus aut opus, Burrielius in prima epistola sic totidem verbis ait: Isidorus Hispanicae sapientiae cum ecclesiasticae tum profanae fons quidam, centrum et origo est. Ejus Opera nec omnia hucusque edita, nec ea methodo qua par est illustrata habemus. Nova ergo Operum omnium editio illustratioque non nisi magno reipublicae litterariae commodo potest accidere. Id tantum doleo, Hispaniarum doctorem ab homine non Hispano sed extero illustratum iri, nationisque nostrae decus ab aliis quam a nostrae nationis hominibus, nec sine aliquo nostro dedecore, decus novum accipere.

76. In epistolis Hispanicis exponit Burrielius, quod attinet ad studia in quae ipse incumbebat, rerum [Col. 0256A] statum in curia Matritensi conversum fuisse, dejecto P. Francisco Rabago, qui regi a confessionibus erat, et istiusmodi litterarios conatus persuaserat, et promovebat: ex iis quae ipse ad Isidorianam editionem paraverat, nihil omnino sine regis bona venia, aut praecepto, ad Zaccariam remissurum. Addit collectionem canonum Gothicam ad quinque mss. Codices a se recensitam asservari in secretaria Status, ut vocant: hanc quoque se libenter Zaccariae concessurum, si per regem liceat. Interea Burrielius ab eruditionis studiis sepositus, totum se explicandae theologiae scholasticae, aliisque Societatis ministeriis obeundis tradiderat: quanquam etiam eo tempore docta quaedam opera in vulgus emisit, suppresso scilicet nomine.

[Col. 0256B] 77. Exstat simul cum his epistolis catalogus Operum Burrielii post hujus obitum confectus, quorum alia lucem viderant, alia mss. asservabantur. Nostri instituti est tantum referre collectionem canonicam Gothicam, collectioni Isidori Mercatoris oppositam tomis IV in fol., absolutam anno 1754, ms. Dissertationes mss. de hac collectione canonica Gothica, et contra Cennii errores. Dissertationem ms. de Bibliis quibus Isidori aetate usa est Hispania, anno 1759. Epistolam 326 ms. ad D. Joannem de Amaya de Legibus Hispaniae. Epistolam ad D. Pentrum de Castro de Legibus canonicis Hispaniae. Forum Judicum Hispaniae cum notis et variis lectionibus mss.



CAPUT XLI. Franciscus Antonius Zaccaria conspectum suae editionis Isidorianae typis committit.
[Col. 0256C]

1. Non invenio in Zaccariae schedis quidquam aliud inter ipsum et Burrielium de Isidori nova editione procuranda tractatum fuisse. Burrielii quidem lucubrationes, ut jam ex Bayerio retuli, in bibliothecam regiam Matritensem omnes delatae fuerunt, in eaque asservantur. Interea Zaccaria in suum opus non segniter incumbebat: ac tandem consilia sua orbi litterario patefecit, Conspectu edito, cujus quidem nullum omnino apud auctorem exemplum manserat, nisi quoddam autographum nonnihil ab edito discrepans. Sed ego conspectum typis commissum nactus munere V. C. doctissimi praesulis Reggii, hujuscemodi litterariae supellectilis curiosi indagatoris, et aequi aestimatoris, Prolegomenis Isidorianis [Col. 0256D] inserendum judicavi.



Conspectus novae S. Isidori Hispalensis Operum editionis, quam parat Franciscus Antonius Zaccaria Societatis Jesu, serenissimi Mutinensium ducis bibliothecae praefectus. Venetiis 1758, ex typographia Remondiniana.

2. Cum tres omnino sint omnium S. Isidori Hispalensis Operum editiones, Margarini Bignaei una Parisiis 1580; altera, eaque praestantissima Matritensis Joannis Grialii 1599; tertia demum Parisiensis Jacobi Breulii Benedictini monachi 1601 (nam quae e Colon. typographio prodiit an. 1617 ipsa est Paris. Breulii recusa, ut novas inter editiones numerari vix possit); queruntur tamen viri quique, sacrae profanaeque eruditionis studiosi, multa etiamnum desiderari ut absolutam tantoque Hispaniensis atque adeo catholicae Ecclesiae doctore dignam librorum [Col. 0257A] ejus editionem habeamus. Hanc sperare nos jusserat Jacobus Hommeyus; verum morte interceptus liberare fidem minime potuit. Itaque de illa paranda cogitatum a nobis est, ut ne litterariae, Christianae autem cum primis reipublicae tantus in posterum deesset ornatus. Quid porro a nobis hactenus praestitum sit, quid praeterea moliamur, ut editio isthaec nostra, quoad licet, perfectissima sit, lubet doctis viris, Hispanis cum primis, quorum gloria S. D. maxime interest, antequam prodeat, ob oculos ponere, ut si qua mutanda esse censuerint, de illis nos humaniter moneant, simulque 327 ea omnia quae ad desideratissimi operis praestantiam utilitatemque facere existimarint nobiscum communicent.

3. Oudinus, in eo quem de scriptoribus et scriptis ecclesiasticis Lipsiae edidit commentario (T. I, p. 1595 seq.), ordinem exhibet ad quem nova, si qua curaretur, Isidorianorum Operum esset editio exigenda. Nobis alius omnino placet.

[Col. 0257B] 4. Itaque in quinque volumina editionem nostram partimur. In primo autem, quod in duas partes tribuimus, biblica et dogmatica S. D. opera dabimus, certa primum; quae deinde spuria nobis sunt visa.

5. Biblica haec sunt. I. Liber Prooemiorum, praeter editiones, quas semper contulimus, cum tribus comparatus Codicibus, Veronensi, Caesenate, Florentino S. Crucis. II. Quaestiones, et mysticorum expositiones sacramentorum in Vetus Testamentum. Eas non solum cum iis auctoribus contendimus, quos multa ex his quaestionibus in suos commentarios novimus derivasse, Bedam, inquam, et Claudium Taurinensem, ex Pistoriensi Codice nuper editum a Cl. Joanne Baptista Trombellio; verum etiam cum duobus Laurentianae bibliothecae mss. exemplis, recentiore altero, altero perantiquo; ac praeterea cum insigni Bononiensis Alburnotianae bibliothecae Codice, quem ad autographum ipsum Isidorianum, Toleti tunc asservatum, etsi non uno in loco temporum [Col. 0257C] injuria lacerum, Alburnotius cardinalis mira diligentia exigendum curavit. Hinc, ut caetera mittam, extremum quaestionum in Leviticum caput in editis exemplis pene integrum desiderari comperimus. III. Allegoriae, cum Veronensi, Caesenate, et Florentino S. Crucis libris mss. collatae. IV. De Numeris liber, quem periisse Oudinus existimabat; Joannes Albertus Fabricius vero non diversum fortasse a capitibus Etymologiarum quibusdam perperam conjecerat. Eum ex egregio regiae Taurinensis bibliothecae ms. Codice primi eruemus in octodecim capitula tributum, quorum hoc initium: Non est superfluum numerorum causas in Scripturis sanctis attendere. Habent enim quamdam scientiae doctrinam, plurimaque mystica sacramenta. Proinde regulas quorumdam numerorum, ut voluisti, placuit breviter intimare. In principio autem quid sit numerus definiendum est. Appendicis instar spurius in Cantica canticorum Commentarius edetur, non fusior ille, quem S. Gregorio Magno adversus Gussanvillaeum [Col. 0257D] vindicarunt Maurini, illius editores; sed brevior, quem Grialius et Breulius divulgarunt, quemque Isidoro abjudicandum multa sunt quae mihi suadeant.

6. Altera prioris voluminis pars dogmatica, uti nuper dicebam, S. Isidori opera complectetur. Primum inter ea sibi vindicant locum Sententiarum libri tres, qui et de Summo Bono inscribuntur. Eos autem recudemus, cum undecim mss. Codicibus comparatos, Veronensi, Chisiano, Barberino, Pistoriensi, Lucensi, Florentinis duobus S. Marci, tribus item Florentinis S. Crucis, ac nostro saeculi XIII. Accedent libri duo ad Florentinam sororem, cum quinque mss. Codicibus collati, Malatestiis duobus, totidem Florentinis ac Lucensi; tum epistolae aliquae, ad Massonem nempe (hanc cum duobus, Pistoriensi scilicet et Vindobonensi, 328 exemplis comparavimus), ad Helladium, ad Claudium ducem, ad Redemptum [Col. 0258A] archidiaconum, et ad Eugenium Toletanum episcopum, de quarum multa disputabimus adversus hypercriticos quosdam. Has porro tantum hic epistolas memoro; nam quae ad Braulionem sunt ab Isidoro missae, aliae ad Etymologiarum libros spectant, aliae ad Synonyma, aliae ad monachorum Regulam, quorum quidem librorum cum veluti sint nuncupatoriae epistolae, non video cur, repugnantibus fere etiam mss. Codicibus, distrahi a suis illae locis debeant. De ordine creaturarum liber, a Dacherio editus, epistolas sequetur; qui, etsi praeter ea quae Dacherius et Nicolaus Antonius disserunt, Isidoro illum adjudicat etiam Bobiensis indiculus, a Muratorio vulgatus, vereor, ut S. doctori tribui possit. Sermones tandem aliquot volumen claudent, non genuini illi duo de Nativitate Domini, deque Sanctis Angelis, a Constantino Cajetano divulgati (hi enim, quod editor haud animadvertit, ex aliis Isidori libris excerpti sunt), sed spurii tres, quos e bibliothecis primi eruimus, Isidoro [Col. 0258B] perperam inscriptos, unus scilicet ex Malatestio Caesenate Codice contra Arianos; alter, a Nicolao Antonio memoratus, de S. Aemiliani laudibus e Vercellensi tabulario; tertius e Florentino S. Marci ms. libro. Accedet quartus, sub Eusebii Emisseni nomine vulgatus, de Corpore et Sanguine Domini, quem apud Martenium (De antiq. Ecclesiae Ritibus t. I Mediol. edit., p. 410) Isidoro nostro tribuunt Rothomagensis et Pratellensis Codices pervetusti.

7. Sed in fronte prioris hujus voluminis partis praeter generalem praefationem duae exstabunt dissertationes. Aget prior de rebus a S. Isidoro praeclare gestis, ubi etiam de illius monachatu Benedictino deque ejus corpore disputabimus; monachatum quidem, Mabillonio duce, negantes adversus Constantinum Cajetanum; corpus vero Hispanis asserentes, contra quam Bononiensium rerum scriptoribus quibusdam visum est. Vitam quoque sancti, a Luca Tudensi descriptam, et a Bollandianis editam, hic recudemus cum Henschenii V. C. nostrisque notationibus. [Col. 0258C] Obitum, a Redempto narratum, juxta eorumdem Bollandianorum Editionem, quam cum Constantini Cajetani exemplo, Hispaniae sacrae (t. IX) editione, ac vetustissimo Vallicelliano Codice comparavi. Quae ad Isidori doctrinam scriptaque spectant, explicabit altera dissertatio. In ea propterea de scriptis ab eo libris, tum qui ad nos pervenerunt, tum quos intercidisse dolemus; de catholicis dogmatibus, ab illo propugnatis; de Scripturarum quam adhibuit versione; de magna quam consecutus est doctrinae fama; deque amplioribus ejus Operum editionibus disceptabimus. Illius quoque bibliothecam illustrabimus, vetustissimos versus explanantes, qui Isidorianae bibliothecae pluteis inscripti feruntur, uti apud Muratorium videre est in altero Anecdotorum Latinorum volumine (p. 208. seqq.), et in Hispan. sacra (t. IX, p. 376).

8. Secundum Isidorianorum Operum volumen duas item in partes dividimus: Asceticis libris alteram, [Col. 0258D] alteram iis tribuentes qui ad disciplinam pertinent ecclesiasticam. Primi generis sunt 1. Synonymorum libri duo, cum duobus Laurentianae bibliothecae exemplis comparati. 2. De 329 contemptu mundi. 3. Exhortatio poenitendi. 4. Lamentum poenitentiae. 5. Oratio pro correptione vitae. 6. Oratio contra insidias diaboli. 7. Oratio, sive Confessio, a Constantino Cajetano divulgata. 8. Regula monachorum, cui ex nono Martenianae collectionis volumine accedet caput ultimum, sive Regula devotarum; ex primo vero Benedictinorum annalium tomo Pactum, quod Honoriacensis monasterii monachi (horum gratia Regulam suam Isidorus scripsit) abbati suo faciebant. Haec genuina sunt, quae inter locum haud damus libello de Conversis, quem Henricus Canisius primus edidit, recudit vero Cajetanus, non quod Isidoro abjudicandus sit, ut nugatur Basnagius; sed quod, ipso non diffitente Cajetano, ex Isidorianis Sententiarum libris decerptus sit. Quamobrem satis [Col. 0259A] erit, in animadversionibus ad eos libros capita ex quibus libellus de Conversis constat, adnotare. Spuriis autem adcensebuntur 1. Fragmenta commentariorum in Regulam S. Benedicti, quae ex Petro Diacono et Smaragdo inutili diligentia collegit nuper appellatus Constantinus Cajetanus. 2. De Norma vivendi libellus. 3. De Conflictu vitiorum opusculum. 4. De Institutione bonae vitae liber, a Nicolao Antonio memoratus; nunc vero ex Veronensi Codice primum divulgatus.

9. Liturgici inter ecclesiasticae disciplinae libros primas obtinent. Itaque duos Isidori de Officiis libros post Ascetica recudemus, quos cum mss. Codicibus quatuor, Bononiensi uno, altero Pistoriensi, caeteris Lucensibus contendimus. Tum epistolam ad Leudefredum, et Hymnos duos ex veteribus editionibus dabimus. Verum majoris erit indaginis Dissertatio, quam de Isidoriana Liturgia addemus, veluti prodromum ad libellum Orationum Isidoriani ritus, quem a Cl. P. Josepho Blanchinio Romanis typis excusum, [Col. 0259B] cum ejus nostrisque adnotationibus iterum hoc loco vulgabimus. Ad eamdem ecclesiasticam disciplinam spectat Isidoriana canonum collectio, tum quae ab Aguirrio cardinali, tum quae a Cennio erudito presbytero prodiit. De utraque hic erit agendum non paucis, simulque de aliis canonum collectionibus, de quibus aliqua, fortasse hactenus inobservata neque inutilia, promemus. Concilia quoque duo, quibus Isidorus praefuit, et quorum ipse canones fortasse scripsit, Hispalense et Toletanum, minime praetermittemus; sed ex Aguirrii editione cum variis lectionibus exhibebimus. Utinam autem, quae Cl. P. Buriel e S. J. in hanc rem Toleti collegit, liceat nobis impetrare!

10. Tertium volumen Historica complectetur. Quamobrem tribus illud omnino partibus constabit, sacram, profanamque historiam pars prior exhibebit, nempe 1. Chronicon, ad quod a mendis interpolatorumque auctariis vindicandum, praeter Aguirrianam, Schelstrataeam, caeterasque editiones, pervetustis [Col. 0259C] quinque Codicibus usi sumus, Vaticano, Lucensi, Pistoriensi, Florentino S. Marci, et Caesenate Malatestio. Cum autem ad saeculum X perductum illud in tribus Codicibus invenerimus, continuationes hasce primum in lucem dabimus non sine, uti speramus, litteratorum virorum fructu. 2. Historiam Gothorum, quam ex Labbeana editione proferemus, non tamen omissis aliarum editionum variis lectionibus. 3. Librum de Vita et Obitu Patrum, quem, repugnantibus plurimis 330 criticis, auctori suo vindicabimus, ad varias lectiones adhibitis Codicibus tribus, antiquissimo Veronensi, ac duobus Florentinis, altero S. Marci, altero Mediceo-Laurentianae bibliothecae.

11. Ne historiam quidem litterariam neglexit S. Isidorus; non enim audiendum esse censemus Harduinum nostrum, qui subdititiis libris Isidorianum opusculum adcensuit de Viris illustribus; quin Dupinii (Praef. ad quintum bibliothecae suae volumen) argumentis ac veterum Codicum auctoritate innixi, paradoxon illud explodimus. Septem autem omnino [Col. 0259D] Codices evolvi, quibuscum Fabricianam, quae hujus libri novissima est, editionem comparavi, Barberinum, Estensem, Florentinos tres ac duos Bononienses, quorum postremorum copiam mihi humanissime fecit celeberrimus P. abbas Trombellius.

12. Est etiam inter Isidoriana opusculum, quod ad naturalem historiam referre possis, nimirum de Natura rerum libellus, quem propterea in tertia hujus voluminis parte typis exprimendum curabimus, ad quatuor mss. libros recensitum, Lucensem unum, alterum Florentinum Mediceo-Laurentianae bibliothecae locupletissimae, caeteros bibliothecae item Florentinae S. Marci.

13. Appendice pars haec tertia augebitur, atque in ea B. Isidori Imaginem mundi divulgabimus, libellum quidem plane a S. Isidoro, cujus nomine praenotatur, alienum; sed rerum copia atque utilitate praestantem. Nos eum primi edemus e ms. Codice, quem [Col. 0260A] humanissimus P. Gabriel Laget Augustinianae illustris familiae nobiscum communicavit. Nam licet Honorii Augustodunensis opus reapse sit, in nostro tamen Codice, in quo Isidoro tribuitur, ab editis exemplis admodum discrepat. Quare inutile haud erit illud hic etiam exhibere.

14. Restant philologica opera. Igitur in quartum volumen duodecim priores Etymologiarum libros conseremus.

15. In quintum vero caeteros octo cum variis lectionibus, quas ex octo mss. Codicibus prompsimus, Vaticano 624, Estensi, Chisiano, Bononiensi, Lucensi, Florentino S. Marci, ac Malatestiis duobus, quorum qui vetustissimus est, a Clariss. Viro P. Joanne Dominico Mansio (lib. IX Biblioth. Fabricianae mediae et infimae Latinitatis, pag. 190) saeculo VII ascribitur. Glossarium Etymologiarum libris subjiciemus cum observationibus, emendationibusque, jam editis, celeberrimorum virorum Joannis Ludovici de la Cerda S. J., Joan. Georgii Graevii, Theodori Janssonii ab [Col. 0260B] Almeloveen, Barthii, Schurzfleischii, Daumii; atque ineditis, iisque uberrimis, doctissimi viri Joan. Salolomonis Semleri, qui illas Altdorfio misit ad me, an. 1752, summa ac sane laudabili animi facilitate. Tandem Differentiarum libros tres hoc volumine comprehendam, collatos cum duobus Codicibus Lucensibus, ac totidem aliis, altero Pistoriensis capituli, altero Florentinae bibliothecae S. Crucis.

16. Indices quatuor extremam operi manum imponent. Primus erit Testimoniorum Scripturae quibus utitur Isidorus. Secundus Auctorum quos citat. Tertius Rerum in S. D. libris contentarum. Quartus Rerum quae in adnotationibus explicantur.

331 17. Hactenus librorum ordinem ac varias praeterea quibus illustrabuntur lectiones persecutus sum; nunc paucis rationem editionis ipsius exponam.

18. Primo. In praefationibus quae ante singulos Isidori libros edentur, 1. S. Doctori eum quo de agitur librum asseremus. 2. Editiones eorum librorum [Col. 0260C] referemus omnes, aut certe praecipuas; in Dissertatione enim de S. Isidori doctrina librisque illas tantum numerabimus quae universa Opera complectuntur. 3. Codices ad quos illos exegimus, diligenter recensebimus, deque eorum vetustate agemus.

19. Secundo. Varias lectiones ab adnotationibus sejunctas volumus.

20. Tertio. Adnotationes vero, cum nostras, tum etiam aliorum non ad voluminum calcem, ut moris est, rejiciemus; sed suis quasque locis, ascriptis auctorum nominibus, exhibebimus.

Dabam Mutinae, ex Estensium principum bibliotheca, Kalendis Januariis, anno vulgatae aerae 1738.

21. Ante hunc editionis Isidorianae conspectum, typis editum, invenio in Zaccariae schedis diversam aliam editionis perficiendi rationem, sive operum distributionem ab ipso excogitatam. Quinque etiam volumina in priori illo conspectu designantur. Primum [Col. 0260D] volumen prolegomena et duodecim priores Etymologiarum libros comprehendere debebat. Secundum caeteros octo Etymologiarum libros cum variis lectionibus, Glossarium, et Differentiarum libros tres. Tertium historicos S. doctoris libros, tum asceticos, postremo librum de Natura rerum. Quartum biblica primum, deinde dogmatica, tandem liturgica opera. Quintum dubia, aut certo supposititia.

22. Inter haec supposititia fusior in Cantica commentarius recensetur, qui in secundo Conspectu omittendus dicitur. Simili modo prior Conspectus supposititiis annumerat testimonia Scripturae, de quibus alter Conspectus omnino silet. Verba prioris Conspectus sunt: Testimonia Scripturae, anecdotum [Col. 0261A] libellum in antiquissimo Veronensi Codice, unde eum primi emittemus in vulgus. Eum Maffeius vir clariss. aliquando vulgare decreverat. In schedis Zaccarianis hujus libelli nulla alia mentio occurrit. Scilicet editionem Zaccaria tandiu differi non passus, eum vulgavit in secundo volumine Excursuum litterariorum per Italiam. Inter appendices a nobis reponetur, cum V. C. Maffeio Isidorianus visus fuerit. Uberior de eo redibit sermo cap. 83, ubi contrarias hinc inde Zaccariae qui Isidori genuinum opus non credit, et Maffeii qui illud Isidoro asserit, rationes excutiemus.

332 23. Dupinii locus, quo liber de Vir illustrib. adversus Harduinum defenditur, ex praefatione tomi V Bibliothecae suae indicatus, non in praefatione ad [Col. 0261B] tom. V, sed ad tom. IV in ea editione quam ego evolvi, a me repertus est. Judicium Zaccariae de Isidori scriptis infra suis locis expendetur, cum de singulis operibus sermo habebitur.



CAPUT XLII. Novi Zaccariae conatus ad Isidorianam editionem procurandam: novus hujus editionis Conspectus. D. Petri Emmanuelis Hernandez, bibliothecae archiepiscopali Toletanae praefecti, in hunc Conspectum animadversiones.

1. Cum anno 1758 Conspectum editionis Isidorianae Venetiis Zaccaria vulgasset, plures tamen effluere annos passus est, quin ad eam maturandam animum serio converterit; sive occupationibus aliis magis necessariis distentus fuit, sive calamitate temporum quae consecuta sunt impeditus. Post exstinctam Societatem [Col. 0261C] Jesu, de fide quam orbi litterario dederat liberanda cogitare coepit. Habeo inter ejus schedas exemplar libelli supplicis SS. D. N. PIO VI, sive exhibiti, sive parati ut exhiberetur, quo Zaccaria summum pontificem precabatur, ut eminentissimi cardinalis Francisci Xaverii Delgado, archiepiscopi Hispalensis et patriarchae Indiarum, animum ad Isidorianae editionis patrocinium suscipiendum aliquo pacto per Nuntium apud regem Catholicum allicere tentaret. Id tunc Zaccaria postulabat: Riserbandosi, inquit, a supplicarla poi di qualche agevolezza per consultare con agio, e senza spesa alcuni Codici della Vaticana, come ottenne gia dalla S. M. di Benedetto XIV.

2. Cardinalitiam dignitatem Delgadus non diu [Col. 0261D] obtinuit: quippe in cardinalium collegium cooptatus anno 1778, vitam cum morte commutavit anno 1781. Vel hac igitur de causa, vel alia Zaccariae spes in irritum abiit. Ac fortasse ne illae quidem litterae, quas ad eminentissimum Delgadum Zaccaria scripserat, in Hispaniam missae sunt. Apud me sunt duo earum exemplaria, quorum alterum totum manu Zaccariae exaratum: neutrum diem, vel annum, quo datae vel dandae erant, designat. Nolim tamen eas intercidere: ita ergo habent:



333. Eminentissime et reverendissime domine, domine.

3. Miraberis fortasse, princeps eminentissime, me, qui tibi ignotus sim, de re gravis momenti ad te audere perscribere. Noli tamen id inconsulte temeritati [Col. 0262A] tribuere, sed potius tum dignitati quam in Hispalensi Ecclesia sustines, tum singularibus virtutibus tuis, quarum in dies apud nos fama percrebrescit. Rem ipsam statim edissero.

4. Anno 1758, cum adhuc essem serenissimo Mutinensium duci a bibliotheca, pro meo in inclytam nationem Hispanam studio conspectum emisi novae editionis, quam parare coeperam, Operum magni tui decessoris Hispaniarumque doctoris praestantissimi S. Isidori. Verum ab illo tempore multis rerum difficultatibus, quod promiseram, praestare hactenus non potui. Dolent enimvero quamplurimi cum nostrates, tum exteri, tot in conferendis per totam Italiam mss. Isidorianorum Operum Codicibus impensos a me labores inanes fuisse; ego autem cum primis doleo, qui et deinceps futuros illos irritos intelligo, nisi amplissimum et beneficentissimum principem nanciscar, qui et ad opus perficiendum subsidia conferat, et editionem quoad fieri poterit splendidissimam, ut tanti doctoris, Hispanaeque [Col. 0262B] Ecclesiae nomini et dignitati plane respondeat, Romae, praeside me et correctore curandam suis sumptibus suscipiat, nec absque certissima spe, exemplarium, quae 750 esse debent, venditione impensarum omnium, quae sine dubio exiguae esse non possunt, atque ad aureorum duo millia pertingent, largiter sarciendarum. Sed bene est. Haec mecum saepe, nec absque moerore animi cogitanti illud opportune venit in mentem, Hispalensem sedem, cujus Isidorus decus et praesidium est immortale, ab Eminentia Tua teneri. Ad quem ergo confugerem? cujus patrocinium potiori jure, ac firmiore quae peterem assequendi fiducia, implorarem, quam Eminentiae Tuae quae Isidorum sanctissimum doctissimumque decessorem tuum singulari pietate prosequitur?

5. Scio equidem nuper Matriti novam prodiisse Isidorianorum Operum editionem, cujus exempla duo ad mei operis faciliorem absolutionem pernecessaria cum sexdecim caeterisque consequentibus Hispaniae sacrae Florezii voluminibus frustra hactenus [Col. 0262C] ab Hispania exspectavi. Verum si tantum tibi otii fuerit ut quem tibi subjicio, meae editionis conspectum cum ea conferas editione, statim intelliges adeo illam conatibus meis non obfuturam, ut eos etiamnum necessarios ad optimam quamdam tanti Patris editionem pro tua sapientia sis judicaturus.

6. Age igitur, princeps eminentissime, me pro decessoris tui gloria atque universae Ecclesiae utilitate laborantem tua benignitate complectere, nec patiaris optatissimam editionem necessariorum subsidiorum defectu diutius differri. Haec enimvero si suppetant, sex post menses inchoari illa facile poterit, ac triennio, fortasse etiam citius, perfici; dum enim primus tomus edetur, reliqui duo commodissime absolventur.

7. Ista cum legeris, Isidorum tuum animo identidem revolve, illumque 334 tibi partim pro me preces adhibere existima, partim pro se ipso, suorumque librorum dignitate. Id si Eminentia Tua cogitarit, [Col. 0262D] exploratum habeo fore, ut liberalissimi, quo maxime indigeo, Maecenatis munus nequaquam detrectes. Vale, princeps eminentissime, atque audaciae in te interpellando meae sic ignosce, ut amori ac pietati erga Isidorum, obsequentissimae erga te voluntati faveas. Romae.


Eminentiae Tuae Humillimus, ac devotissimus servus.

8. Ex his litteris constat jam tum Zaccariae in mentem venisse, ut editio Operum Isidori tribus voluminibus absolveretur, quamvis quinque volumina olim pollicitus fuisset. Qualis autem fuerit ejusmodi novus conspectus, colligi potest ex eo quem paulo post ad excellentissimum archiepiscopum Toletanum, nunc eminentissimum cardinalem Franciscum Antonium Lorenzana, idem Zaccaria misit. Duas [Col. 0263A] habeo Zaccariae epistolas ad eminentissimum cardinalem Lorenzana, autographas quidem, sed ita frequentibus lituris et correctionibus respersas, ut merito dubitari possit an exemplum earum in Hispaniam missum omnibus in partibus consentiat. In re ipsa certe vix ullum discrimen intercessisse crediderim. Primam epistolam datam opinor anno 1782, quae sine inscriptione ulla incipit:



Zaccariae epistola ad excellentissimum archiepiscopum Toletanum nunc eminentissimum cardinalem Lorenzanam.

9. Recreaverant me Toletanae litterae, ex quibus acceperam, quanta animi facilitate non solum magnificis istis tuis eum Toletanorum Patrum, tum Conciliorum Hispaniae editionibus, me donare constituisses, sed etiam ad cam, quam a multis annis molitus sum, omnium Isidorianorum librorum editionem [Col. 0263B] insigni nescio cujus hactenus inediti operis additamento locupletandam, hancque ipsam, diffici limis licet temporibus, aliquo pecuniae subsidio juvandam declarasses. Nec vero aliud mihi exspectandum fuerat, sive amplissimae tuae sedis, quae Isidorum duorum apud se conciliorum praesidem habuisse gloriatur, dignitatem, sive singulare in antiquos Hispaniae Patres, quorum sane princeps Isidorus est, sive exquisitissimam, qua polles, eruditionem consideranti.

10. Verum (patere enim, praesul excellentissime, ut animum tibi meum liberrime pandam) nonnihil haesi cum postea cogitare te de mea hac editione Toleti curanda intellexissem. Nam si repugnarem, verebar ne aut in tantam quam erga me praetetulisti humanitatem ingratus, aut in mea petitione molestus tibi atque importunus esse viderer. Atqui tamen necesse est ut tibi gravissimas sane causas aperiam, cur 335 ab hoc te dimoveri consilio maxime cupiam. Atque illa certe maximi ponderis est, quae sese primum [Col. 0263C] offert, magnum, quo disjungimur, locorum intervallum. Nuperrime cum duorum aut trium annorum exspectatione fatigatus, tandem postremam, quae mihi necessaria est, Matritensem S. Isidori editionem Gadibus impetrassem, viginti quinque a Liburnensi portu milliaribus periit navicula quae meum Isidorum deferebat. An non eodem in itinere, aut etiam, quod non semel accidit, isthic apud ipsum typographum, aut alio non absimili casu intercidere posset, quod ad te mitterem, edendum mei operis exemplum? Aliud, inquies, apud te servato. At nemo te melius intelligit quam difficile sit tres eosque praegrandes tomos posse nunc exscribi, ac summa deinde diligentia, ut omnino necesse foret, recognosci in tanta variarum lectionum atque annotationum copia: quin et diutissime protrahenda editio esset, et maxima argenti vi amanuenses rependendi.

11. Quid vero si plurima quidem, ac pene dixerim innumerabilia in adversariis habeam ad editionem [Col. 0263D] pertinentia, paucissima vero prelo parata? Nimirum ea mihi semper mens fuit, ut cum Maecenatem tui similem nactus essem, qui editionem suis sumptibus facillima impressorum exemplorum venditione, ut decet, compensandis curaret, ad eam tunc primum manus admoverem, eodemque tempore et edenda scripto consignarem, et scripta typographo imprimenda traderentur. Neque id miraberis, praesul excellentissime, qui probe intelligis quanto mihi taedio futurum fuisset textum emendare, varias lectiones adjicere, opportunis cum meis tum aliorum annotationibus obscura loca explicare, quin certa spes affulgeret tam laboriosi operis aliquando tandem in lucem emittendi.

12. Quamobrem vides non posse me, nisi Romae, ubi dego, de editione cogitare. Sit mihi pecunia: uno alterove post mense suscipietur illa, neque unquam cessabit dum perficiatur.

[Col. 0264A] 13. Accedit ad haec, fieri non posse quin crebrae suboriantur dubitationes, praesertim quod ad varias lectiones attinet, vix diluendae, nisi nova eaque facillima Codicum, qui hic magno numero sunt, consultatione. At quid si manuscriptum meum exemplum isthic esset?

14. Hae, ne longior sim quam par est, gravissimae causae sunt cur Toletanae Romanam mihi editionem necessario praeferendam censeam. Eas pro tua harum rerum experientia si perpenderis, quidni aequi illas bonique te facturum sperem? Neque tamen tuum mihi defuturum auxilium metuo. Itaque illud primum a te peto, ut cujusmodi sit quod apud te latere intellexi S. Isidori opusculum, me edoceas. Hoc enim ubi mihi significaveris, statim novum meae editionis conspectum hic edam, late per Italiam, Hispanias, Galliam aliasque regiones disseminandum, quo docti viri ad nomen suum huic editioni dandum invitentur, quin quidquam pecuniae in antecessum numerent, pactum pretium non nisi ubi singulos [Col. 0264B] tomos acceperint persoluturi.

15. Deinde hoc maxime velim, ut ne renuas Isidorianam hanc editionem amplissimo nomini tuo inscribi. Quoniam vero sociorum numerum satis expensis secundi voluminis, ac deinceps tertii suppeditandis futurum 336 non dubito, erit humanitatis tuae, tuique in Isidorum studii tantum pecuniae saltem subministrare, quantum editionem primi voluminis et ab amanuensibus parandam, et a typographo magnificentissime perficiendam postulare existimaveris, ea tamen lege, quam supra indicabam, ut quidquid expenderis, exemplorum numero et venditione tibi sarciendum scias.

16. Vide, praesul amplissime, quanta tecum libertate agam. Ne id, quaeso, vitio vertas. Meae primum ingenuitati id tribue, comitati deinde tuae, quae ut in te Patrem amantissimum pervideam effecit. Interea sanctissimum Hispalensium praesulem rogare non desinam, ut te Hispanae Ecclesiae incolumen quam diutissime servet. Ex Urbe.

[Col. 0264C] 17. Meminit in his litteris Zaccaria novi conspectus quem edere parabat. Sed brevem quemdam conspectum editionis Isidorianae ad archiepiscopum Toletanum deferri jam curaverat, ut opinor, per duos ordinis SS. Trinitatis insignes viros, alterum Romae tunc commorantem P. Antonium Quevedo procuratorem generalem, alterum provinciae Castellanae praefectum P. Martinum Ortega: qui editionem Isidorianam ad felicem exitum provehi vehementissime optabant. Atque haec fortasse est causa, cur Zaccaria existimaverit, praesulem Toletanum velle ut Isidori Opera Toleti exuderentur, cum potius Matritenses typos commendatissimus praesul ad editionem designasset. Eodem refero, quod Zaccariae nuntiatum fuerit, apud Toletanum antistitem quoddam Isidori opus nondum editum latere: cujus rei nullam prorsus mentionem invenio neque in ejusdem antistitis litteris, neque in observationibus D. Petri Emmanuelis Hernandez, bibliothecae archiepiscopalis praefecti, de quibus nunc dicere aggredior.

[Col. 0264D] 18. Archiepiscopus Toletanus novum, quem indicavi, conspectum ad suum bibliothecarium remisit, ut in sententiam suam de eo proferret. Penes me est exemplum epistolae Hispanicae bibliothecarii Toleti die 15 decembris 1782 ad Archiepiscopum datae. Hernandezius breviter exponit conspectum editionis, quem Zaccaria I januarii anni 1758 vulgaverat, cujus etiam in Memoriis Trivultianis mense Decembri ejusdem anni mentio occurrit. Praefert autem novum conspectum, ac summopere Zaccariae studium laudat, ut archiepiscopi animum ad operis patrocinium suscipiendum inducat. Animadvertit Zaccariam jam aetate provectum esse, et aliunde necessarium esse ut editio exigatur ad mss. Codices Hispanos, eos praesertim, qui diligentiam correctorum editionis regiae Matritensis fugerunt. Propterea innuit, oportere ut idonei in Hispania 337 viri designentur, quibus collatio exemplarium mss. committatur, et a Zaccaria [Col. 0265A] aliquem vel aliquos eligi qui in idem opus incumbant, si quid humanitus ipsi acciderit.

19. Censet Hernandezius novum Zaccariae conspectum nondum perfectum. Quamvis enim bibliopola Ulloa oleum et operam in editione Matritensi recenter vulgata perdiderit, tamen appendices ejus editionis locum habere debent in nova editione procuranda. Praeterea conspectus pro legitimis quaedam opera exhibet, quae aut spuria sunt aut saltem dubia. De iis tamen commodiori tempore se acturum Hernandezius pollicetur. Promissis stetit: ejusque Latinas animadversiones in Conspectum editionis a Zaccaria paratae archiepiscopus Toletanus ad eumdem Zaccariam misit simul cum his litteris quas archiepiscopi signo munitas habeo, et quia maxime dignae sunt quae ab omnibus legantur subjicio.



Clarissimo domino Francisco Antonio Zaccaria Franciscus archiepiscopus Toletanus S. D.
[Col. 0265B]

20. Pergratae mihi fuerunt tuae litterae, amoris et reverentiae plenae erga nostrum parentem (eodem enim affectu copulamur) Isidorum, cujus Opera merito praefers aliis Hispaniarum Patribus: nam licet theologus jure possit S. Julianus in ejus conspectu cognominari, propter omnigenam tamen Isidori eruditionem ambabus ulnis tuam sententiam amplector.

21. Nusquam oblivioni tradiderunt Hispani ejus miranda scripta, monachi praecipue de illis addiscendis, asservandis et transcribendis, necnon de prelo mandandis sedulo, licet non ut decet tantum doctorem, curarunt. Tu vero quasi in hac Hesperia natus, et litteris imbutus, multis ab hinc annis assiduo ea mente volvis, ejus sententias scrutaris, [Col. 0265C] perquiris diligenter mss., cum aliis fidelissime confers, et de absolutissima omnium editione jam diu meditaris. Laudo studium, tua aemulor vota, et in eamdem finem mea collimant.

22. Ne mireris adhuc haerere me ea in sententia ut Matriti et non alibi editio fiat. Ad id quamplures me cogunt privatae et publicae rationes: nec exteris typographis invideo, una contentus Matritensi editione; tuoque labore plurium annorum fretus, spero caeteras superaturam.

23. Easdem difficultates, quibus me premis ut tuo asquiescam judicio, perspectas habui, priusquam P. Ortega rescriberet suo condiscipulo P. Quevedo. Perlege, si vis, notas quas ad conspectum novae tuae editionis meus bibliothecarius apposuit aliasque insuper adjiciet. Ea erit 338 igitur accuratior editio, non quae copiosior, sed verior, correctior, et enumerationi operum S. doctoris quam singillatim fecit ejus dilectissimus Braulius Caesaraugustanus, congruentior.

[Col. 0265D] 24. Uno tantum verbo animum meum pandam. Tumetipse appellas Isidorum duorum apud Toletum conciliorum praesidem; et nos tantummodo in quarto praefuisse: concilio vero, quod dicitur Gundemari, non adfuisse, sed tantum ad regis instantiam ei subscripsisse testamur. Aliunde Codices mss., qui in Italia, Galliis, et alibi asservantur ex Hispanis asportati, forte cum Toletanis et Escurialensibus non consentient; et dum parare volumus editionem perfectam, forte in majores scopulos incidemus.

25. Eapropter, clarissime domine, ne moreris elucubrationes tuas quantocius mittere: uno enim apice non discedemus ab eis, nomenque tuum, etsi expensis meis fiat editio, tantum personabit. Eas prius accurate transcribemus, et si quid occurrerit obscurius, vel difficilius, quod emendatione egere visum fuerit, nihil tamen, te inconsulto atque inscio, immutabitur: do fidem. Et interea D. O. M. obsecro [Col. 0266A] ut te diu sospitem et incolumem servet. Matriti, die 20 Martii anni 1783.

26. In Schedis Isidorianis Zaccariae has litteras eminentiss. cardinalis de Lorenzana reperi. Post Zaccariae excessum inter alias virorum illustrium ad eum datas epistolas, quas penes me retineo, occurrerunt mihi duae ejusdem doctissimi cardinalis, altera data sexto Idus Januarii 1786, altera XVIII Kal. Octobr. ann. 1789, quibus ad perficiendam Isidori editionem vehementer Zaccariam hortatur. Auctarium notarum bibliothecarii archiepiscopalis, quod in descriptis litteris promittitur, Romam ad Zaccariam missum non credo. Habeo notas ipsas, exquisita doctrina refertas, quas huic loco inserendas censeo, praemisso Conspectu Zaccariae, numeris ac litteris insignito, [Col. 0266B] quibus notationes respondent.



Brevis Conspectus novae editionis, quam Franciscus Antonius Zaccaria a multis annis parat, Operum S. Isidori Hispalensis.

27. Tribus tomis universa editio constabit; Opera tamen in septem veluti classes tribuentur. Prima pars Biblica complectetur, nempe:

    1. Librum Prooemiorum.
    2. Quaestiones, et mysticorum expositiones Sacramentorum in Vetus Testamentum +.
    3. Allegorias.
    4. De Numeris Librum nunquam editum, ex Regio Taurinensi Codice.


Addetur suppositus in Cantica canticorum Commentarius (1).

339 Secunda pars Dogmatica exhibebit. Sunt ea:

    1. Sententiarum libri tres.
    2. Libri duo ad Florentinam sororem.


Accedet dubius de Ordine creaturarum liber (2).

[Col. 0266C] Tertia pars Ascetica, nimirum:

    1. Synonymorum liber.
    2. De Contemptu mundi (3).
    3. Exhortatio poenitendi (4).
    4. Lamentum poenitentiae (5).
    5. Oratio pro correptione vitae (6).
    6. Oratio contra insidias diaboli (7).
    7. Oratio, sive Confessio, a Constantino Cajetano primum divulgata (8).
    8. Regula Monachorum, sed integra (9).


Accedent de more spuria, nempe.

    1. Fragmenta quaedam commentariorum in Regulam S. Benedicti.
    2. De Norma vivendi libellus.
    3. De Conflictu vitiorum +.
    4. De Institutione vitae liber nunc primum vulgatus, ex Veronensis capituli pervetusto Codice; ubi S. Isidoro tribuitur.


Haec omnia primus tomus complectetur.

[Col. 0266D] 28. Secundus tomus tres item partes habebit.

Prima pars paucas epistolas et sermones habebit Isidoro in Mss. tributos (10).

Secunda pars Quae ad disciplinam ecclesiasticam pertinent, scilicet:

    1. Duos de Officiis libros cum epistola ad Leudefredum, et hymnos duos.
    Accedet Orationum Isidoriani ritus Libellus (11) a Cl. Blanchinio ex Veronensi Codice editus, cui Dissertatio de Isidoriana liturgia praemittetur.
    2. Isidoriana canonum collectio tum quae a card. Aguirrio, tum quae a Cennio vulgata fuit, cum nostro de utraque judicio (12).


Accedent concilia duo, quibus S. D. praefuit, et quorum ipse fortasse canones scripsit.

Tertia pars Historica dabit, nempe:

    1. Quae Sacram profanamque historiam exhibent, nimirum:
    1. Chronicon.
    [Col. 0267A] 2. Historiam Gothorum (13).
    3. Librum de Vita et Obitu Patrum.
    340 2. Quae ad historiam litterariam spectant, opusculum scilicet de Viris illustribus.
    3. Quae ad historiam naturalem referri possunt, ut de Natura rerum libellus (14).
    29. In tertio tomo Philologica opera recudemus. Sunt illa:
    1. Etymologiarum libri viginti, quibus Glossarium subjiciemus cum observationibus et emendationibus clarissimorum virorum.
    2. Differentiarum libri tres (15). Claudent volumen Indices quatuor:
    1. Testimoniorum Scripturae quibus S. D. utitur.
    2. Auctorum quos citat.
    3. Rerum in ejus libris contentarum.
    4. Rerum quae in adnotationibus illustrantur.


Operi universo binae praemittentur Dissertationes.

In prima Vitam dabimus S. D.

In secunda de ejus scriptis, doctrina, editionibus [Col. 0267B] disseremus.

Omnia autem quae dabimus S. D. opera ad quinquaginta celebriorum bibliothecarum Italicarum Codices exacta erunt, et notis cum nostris tum aliorum illustrata.



Animadversiones D. Petri Emmanuelis Hernandez, bibliothecae archiepiscopali Toletanae praefecti, in brevem conspectum novae editionis Isidorianae.

30. Opera S. Isidori parum diligenter recusa fuerunt Matriti anno 1778, duob. tom. fol., typis et expensis Bartholomaei Ulloa; sed ex Append. ad calcem tom. II addere debet Cl. Zaccaria, in editione quam parat, ea opuscula quae in notis ad ejus conspectum signabimus littera A.



Notae ad conspectum editionis Isidorianae a Francisco Antonio Zaccaria praeparatae.

31. Regiam editionem Matritensem anni 1599, cui [Col. 0267C] adornandae per viginti et amplius annos, jussu Philippi II, incubuere viri praestantissimi, quorum meminit Joannes Grialius in praefatione, oportet pro textu sequi Zaccariam, quippe quae longe perfectior est caeteris sive anterioribus, sive posterioribus. Ad eam igitur aptandae sunt lectiones variantes, ita ut, nisi ope alicujus Codicis textus ille in meliorem formam revocetur, praeferatur semper aliis, quorum verba ad imam paginam amandentur. Hoc non obstat quominus menda typographica, queis scatet, corrigantur; et opera dubia, seu spuria, quae pro legitimis complectitur, in Appendicem rejiciantur. Verum enim vero inter opera legitima Isidoriana, si librum Numerorum, quem haud vidimus, exceperis, vix nostro judicio alia numerari possunt, praeter ea quae Regia continet editio, ut ex subjectis animadversionibus apparebit. Quamobrem mihi videbatur, iis solum retentis, caetera in Appendicibus collocare.

32. + Fragmenta addantur ex pagg. 54 et 64 A.

[Col. 0267D] 341 (1) Addesis post Commentarium in Cantic. versus paginae 50 A.

(2) Collocetur hic, ut spurius, liber quartus Sententiarum A. Itidem et liber de Ecclesiasticis Dogmatibus, qui, licet Isidori non sit, ut bene advertit Breulius, nihilominus ei tribuitur a Sigeberto, Trithemio, atque Margarino de la Bigne, qui inter Opera sancti praesulis eum edidit. Aliunde hic liber, cujus parens ut plurimum creditur Gennadius Massiliensis, nos arbitramur quod alterum habeat auctorem, quemdam nempe Bracharium antistitem Hispalensem ab Isidoro quartum. Sed hocce argumentum agimus in brevi dissertatiuncula, quae aliquando, si Deo placet, in lucem prodibit.

33. (3, etc., usque ad 8.) Cum liber de Contemptu Mundi de libro Synonymorum conflatus sit, potius ignoti consarcinatoris quam Isidori fetus erit, ut et ipse jam suspicatur Breulius. Exhortatio poenitendi, Lamentum poenitentiae, et orationes pro correptione [Col. 0268A] vitae et contra insidias diaboli ejusdem nobis videntur esse furfuris. Exhortatio fere tota metrica est, quod nemo adnotavit, alienamque existimo ab Isidoro mentionem Cypriani Magi postea sacerdotis et martyris, quem non commemorant ulla Hispaniae sanctoralia. Quare is Surius (forte, Syrus; alioquin mendum est immane) ab auctore Exhortationis crederetur, et caetera de hoc martyre, videsis in Antuerpiensibus ad 26 Septembris. In oratione pro correptione vitae praeterquam quod affatim utitur auctor vulgata versione Bibliorum, quam saeculo septimo non versabant nec sancti Patres, nec interpretes Hispani, ex ipso Isidoro accepit ille, quicunque sit, ea quae de poenitentia et satisfactione agit, videlicet, ex lib. VI Etymolog., cap. ult., et lib II Sent., cap. 13. Oratio contra insidias diaboli eumdem, sed incertum, sapit auctorem. Altera, a Constantino Cajetano divulgata, ad litteram est caput, sive sect. ult. lib. I Synonymorum. Ergo haec opuscula, ut et liber de Conversis ab ipso Cajetano editus, digna sunt quae ad classem [Col. 0268B] apocryphorum ablegentur.

34. (9) Quidquid sit de Praenotatione Braulionis, quae meminit Regulae monachorum inter opera Isidori, omnino suspectam habemus divulgatam sub ejus nomine, et fetum credimus ignoti alicujus monachi, sed nec Hispani, Isidoro posterioris, cujus verba in cap. 21, lib. III Sent., affert sub nomine cujusdam Patris cap. 5 in editione Holstenii. Monachum dicimus auctorem, propterea quod hic loci ad monachos verba faciens, ait: Proinde et nos liberi ab actibus saeculi esse debemus, etc. Isidorum autem cucullum induisse nullus dixerit, quin obcaecatissimus et habeatur, et sit. Ideo vero exterum cumdem auctorem arbitramur, quoniam coenobium Honoriacense, cui Regula scripta apparet in eadem editione, ignotum omnino est apud Hispanos, quidquid de eo dicat Ceillerius. Jejuniorum dies in Regula commemorata cap. 11 et 12 ejusdem editionis toto coelo distant ab eis quos describit Isidorus cap. 38 et seqq., lib. I de Ecclesiast. Offic. Quid quod auctor Regulae diem [Col. 0268C] festum Circumcisionis bis inculcat, cujus nec verbum apud Isidorum? nam ejus aetate indictum erat pro ea die solemne jejunium, ut patet ex cap. 41 praefati, lib. I, et ex can. 10 conc. IV Toletani. 342 Circumcisionis festivitatem coepit colere Ecclesia Hispana paucis annis post obitum Isidori. Nullum monumentum apud nos hac de re vetustius lege 11 tit. 1, lib. II legum Wisigothorum, quam circa annum 650 promulgavit Reccesuinthus. Denique capitulorum ordo diversus admodum apud Holstenium, Grialium et Breulium, dupliciaque apud illum capita, quaedam assumenta complectentia, quibus isti carent. Haec omnia, inquam, et alia nonnulla, quae penitius hanc Regulam introspicienti in mentem venient, talia nobis videntur ut eam Isidoro abjudicemus.

35. (10) Ex epistolis Isidori nomine editis spuriae sunt, ut probant Bona, Mabillonius, Nicolaus Antonius, Fabricius, Cellerius, et Ballerinii Veronenses, quae diriguntur ad Redemptum, Claudium ducem, et [Col. 0268D] Eugenium episcopum. Dubia saltem propter argumenta Morini, Aguirrei, Espenii, et Ceillerii, quae ad Massonam scribitur, licet in contrarium eant Patres Antuerpienses et Florezius. Altera ad Helladium sublestae fidei apparebit, si disciplina quam memorat conferatur cum can. 6 et 28 synedor. Hispalens. II et Toletan. IV, et cum tit, 13 collection. Martin. Bracar., quibus in locis statuitur, episcopum, presbyterum, diaconum crimine irretitum, priusquam alterum adeat tribunal, propriae ipsius provinciae synodi judicium subiturum. Nihil hujusmodi passus est sacerdos Cordubensis. B. Isidorus, utpote canonum callentissimus, haud mitteret sontem ad synodum, ut ab suo deponeretur gradu, sed ut Patres confirmarent vel revocarent sententiam ab eo prolatam; praeterquam quod opus hic non erat appellationem interponere, cum et luxuriae crimen reus confiteretur, et exaugurationis poena hujusmodi nocentibus per canones inflicta a nemine in dubium [Col. 0269A] revocaretur. Quid, quod auctor epistolae homo alterius ordinis quam pontificii videtur? Ea verba: Vobis sollicitudo pastoralis incumbit, vestroque judicio delinquentium errores discutiendos censura divina disposuit, dicens: Sacerdotes stabunt in judiciis meis, et judicabunt inter sanctum et pollutum; haec, inquam, verba quis ab episcopo, et tanto episcopo Isidoro pronuntiata fatebitur? Mitto supinum lapsum, quo infectus erat vetus Codex Complutensis, cujus meminit Ambrosius Morales cap. 20, lib. XII Hisp. Chron., videlicet epistolam scripsisse Isidorum ad Helladium, et concilium Toletanum III: cum eo tempore sedem Hispalensem Leandrum, et Toletanam Euphemium tenuisse, ex ipso constet concilio. Quamobrem omnibus perpensis expungendam censemus epistolam ex numero Isidorianarum. Quae manent reliquae, edantur, velim, cum notis auctoris tomi XXX Hisp. Sacrae.

36. Alios sermones Isidori nomine vulgatos haud vidimus praeter editos a Constantino Cajetano. Horum primus caput est 26, lib. I de Ecclesiast. Officiis; [Col. 0269B] alterius autem prima pars totum est cap. 10, lib. I Sententiarum; secunda vero ex Greg. Magn. lib. XXVIII Mor., num. 3, contexta est, si locum Danielis, quem inserit consarcinator, exceperis. Idem aut simile judicium erit de sermone in natali S. Aemiliani episcopi Vercellensis, cujus meminit Nicolaus Antonius; et adhuc aliorum, si qui sunt editi vel inediti Isidori nomine. Sed cum, ut diximus, ad nostram notitiam haud 343 venerint, eruditorum sententiam exspectabimus. Adjicias his spuriis sermonem de Corpore et Sanguine Domini, pag. 45 A.

37. De hymnis nullus dubito quin eos abjudicem Isidoro; de epistola vero ad Leudifredum nescio quid persentiscam mali ominis. Codicum mss., qui larvati Isidori collectionem haud omnino puram continent, pars quaedam est haec epistola sub titulo: Epistola Papae Spalensis episcopi ad Laudefredum Cordubensem, ut tradunt Ballerinii Veronenses tom. III Oper. S. Leon., pag. CCXXXV. Quod in nonnullis Codicibus eam complectentibus legitur de officio archipresbyteri, [Col. 0269C] ut in textu edidit Breulius, et in notis Joannes Baptista Perezius, perquam alienum cuique videbitur ab Isidori mente, et disciplina priorum octo saeculorum Ecclesiae catholicae. Quamobrem ego judicaverim centonarii hominis fetum esse ex lib. II Officior. beati praesulis infartum.

38. (11, 12.) Non repugnabo quod in hac editione locus detur libello Orationum a Blanchinio vulgato, canonum collectioni, quam cusit Aguirrius, et recusit Cennius, duobusque synodis Isidoro praeside coactis; sed meo judicio nequaquam probabimus illorum esse parentem. Ergo Appendicis loco typis denuo mandentur, prout Quesnellus et fratres Ballerinii fecere in editione Operum S. Leonis cum Sacramentario et Codice canonum ecclesiasticorum. Animadverti autem oportet Blanchinium plurimum aberrasse ullis in notis, ut in ea qua de initio anni apud Hispanos agit, ductus auctoritate Codicis hoc loco manifeste corrupti. Ubi enim legitur IV Kal. Januarii, legi [Col. 0269D] omnino debet IV Non., ita ut diei secundae Januarii, non vigesimae nonae Decembris, illae aptentur orationes: ob hanc quippe causam statim post festivitatem Circumcisionis in Codice apponuntur, cum ad IV Kal. Januarii festi Joannis Evangelistae mentio fiat, quo die nos hunc sanctum coluimus usque ad saeculum saltem undecimum.

39. Collectionem canonum, nimis deturpatam in editionibus Aguirre et Cennii, nos correctissimam recudemus ad calcem tomi II Collectionis sanctorum Patrum Toletanorum, ubi ejus propria est sedes. Quamvis enim non astipulemur perdocto viro Joanni Baptistae Perezio, qui existimavit eam concinnasse sanctum Julianum, nihilominus circa illius aetatem digestam esse non ambigimus.

Ponesis, ut spuriam, Expositionem Missae pag. 54 A.

(13) Historiae Gothorum praecedere poterit, juxta nonnullos Codices, elogium Hispaniae pag. 66 A.

[Col. 0270A] (14) Hujus libelli fragmentum apparet pag. 51 A.

(15) Inter opera philologica quidni locus dabitur versibus pag. 47 et 67 A.?

40. Singularem Hernandezii doctrinam et acre judicium maximopere suspicio: an autem sententiae ejus omnino sint sustinendae cum de singulis Isidori libris agam, non perfunctorie disputabo. In conspectu novo Zaccariae id observo, silentio ab ipso praeteriri Imaginem mundi, S. Isidoro alicubi tributam, sed quae 344 Honorium Augustodunensem habet auctorem. Eam olim edere promiserat ex Codice ms., qui ab editis multum discrepat. Verum in ejus Adversariis nec volam, nec vestigium Imaginis mundi reperio.

41. Quis autem crederet Zaccariam honorificentissimis litteris ab archiepiscopo Toletano peramanter [Col. 0270B] invitatum suas lucubrationes in Hispaniam mittere, obstinato animo recusasse, neque intellexisse non satis Hispanos confidere, quod exterus homo, quantumvis doctus, res Hispaniae proprias ea qua oportet intelligentia et cautione complecteretur? Atqui rationes denuo protulit cur archiepiscopo morem gerere non posset. Hae exstant in autographo litterarum ejus exemplo, lituris et emendationibus referto: quod hic sisto.



Excellentissimo ac reverendissimo domino D. Francisco Antonio de Lorenzana Toletanae Ecclesiae pontifici Franc. Ant. Zaccaria felicitatem.

42. Quas dignatus es ad me perscribere, archipraesul amplissime, litteras, in S. Isidorum Hispalensem piissimas, erga me humanissimas, V Idus Apriles [Col. 0270C] accepi. Atque utinam satisfacere desiderio tuo possem, atque Opera tanti doctoris prelo parata ad te mittere, ut Matritensibus elegantissimis typis exscriberentur. Nihil mihi optatius, nihil honorificentius foret. Verum uti me scripsisse ad te memini, etsi varias Italicorum Codicum lectiones fere dispositas, et multa praeterea quae ad annotationes pertinent, in adversariis servo, promptum tamen vix quidquam habeo, quod non modo isthuc mittere, sed ne hic quidem typographo statim tradere possim. Statueram enim ut postremam Matritensem editionem nactus fuissem, eam cum vetere item Matritensi conferre, atque exactam ad hanc variis lectionibus et annotationibus, ipso illo tempore quo typographus prelo committeret, paulatim illustrare: id enim mihi multo [Col. 0270D] commodius futurum erat, neque iis sumptibus obnoxium, quos nec ego ferre possem, et tamen facere necesse esset, si totum opus ab amanuensibus exarandum curarem.

43. Itaque quoniam de Matritensi editione, quam velles, cogitare mihi vel invito non licet, dabis mihi hanc veniam, excellentissime antistes, ut aliam viam ineam hujus editionis hic parandae, quae sin minus splendida, mihi saltem et facilior et opportunior sit. Equidem intelligo, quantis huiates [* 1Kb] typographi premantur angustiis: illud etiam doleo, me in summa difficultate esse pecuniaria, cum tamen amanuensibus laboris pretium pendendum sit, atque eo largius quo accuratiores esse debent. Societatis tamen beneficium, [Col. 0271A] quod ante editionem publico programmate doctis viris, ac praesertim Hispanis proponetur, non leve typographis subsidio futurum spero.

345 44. Ad me porro quod attinet, fiducia indulgentiae tuae non dubito rem aggredi, usus consiliis a praeclarissimo viro, qui tibi est a bibliotheca, mihi indicatis, eoque libentius, quod pleraque meis sensibus, etsi in brevi meae editionis conspectu dissimulatis, plane consentiant. Age ergo, inclyte archipraesul, tria ut a te exorem pro singulari humanitate tua sinito. Primum illud, ut qui tam grandibus impensis Mozarabici Breviarii, Toletanorum Patrum, Hispaniensium Conciliorum novam apud vos eamque magnificentissimam editionem curare non desinis, in meam Isidori editionem, quam cominus Matriti, uti voluntati tuae obsecundaturus maxime cuperem, concinnandam velim, suscepta prohibent praeteritae vitae consilia, symbolam aliquam conferre non renuas, primis saltem necessarii apparatus sumptibus [Col. 0271B] suffecturam.

45. Alterum est, ut quos sperare me jusseras libros, mittere ad me, ut primum licuerit, velis. Tandem te vehementer rogo, ut septuagenario seni, qui te reverentissime colit, tuosque pro Hispanae nobilissimae Ecclesiae gloria atque utilitatibus labores maximi facit praedicatque, hoc solatii indulgeas, ut sua amplissimi tui nominis patrocinio Romana Isidorianorum Operum editio prodeat, testis aetati nostrae, testis posteritati futura meae demississimae in te observantiae. Id unum si per te mihi licuerit, magnis animis emisso statim conspectu novo, ac satis amplo totius editionis, ad quam citissime inchoandam studia omnia referam. Vale, pontifex excellentissime, meque sacras manus tuas osculantem tua gratia prosequere. Romae, Idibus Aprilibus, 1783.

46. Quid post has Zaccariae litteras sive ad archiepiscopum Toletanum missas, sive eo consilio, ut [Col. 0271C] mitterentur, scriptas, de hoc negotio tractatum fuerit, penitus ignoro. Quanquam ex re ipsa, ex duabus posterioribus epistolis eminentiss. D. cardinalis Lorenzanae, quas num. 26 indicavi, satis perspicitur nihil deinde actum fuisse. Archiepiscopus Toletanus multis iisque gravissimis rationibus tunc impulsus editionem a Zaccaria, doctissimo quidem, sed rerum nostrarum fortasse non ita perito, adornatam, in Hispania curandam decreverat. Id Zaccaria praestare non poterat, nisi improbum laborem susciperet exacte digerendi ea omnia quae paraverat, et absolvendi quae promiserat, ut jam prelo parata in Hispaniam mitterentur. Senio jam ipse confectus, diversis maximi momenti occupationibus impeditus, neque laboriosae collationi textus cum mss. et editis exemplaribus [Col. 0271D] assuefactus, id unum spectabat, ut pecunia adjutus, rem per se ac per alios Romae maximo quo posset commodo expedire tentaret. Sane multa Zaccaria in suis publicis programmatis pollicitus fuerat, quae perficere quidem cogitabat, sed nondum inchoaverat, ut nunc distinctius explicabo.



346 CAPUT XLIII. Apparatus Zaccarianae Operum S. Isidori editionis recensetur. Adversaria ejus pro volumine primo.

1. Cum vir nostri temporis eruditissimus Zaccaria per quadraginta annos, eoque amplius, novae editioni Isidorianae apparandae allaboraverit, incredibilis profecto doctorum hominum esse debet exspectatio de ejuscemodi apparatu: quae tamen apud nonnullos [Col. 0272A] aliquantulum imminuitur, cum mentem ad innumera illa omnigenae doctrinae opera convertunt, quae hoc ipso tempore Zaccaria aut composuit, aut illustravit, aut edenda curavit, quaeque ab uno homine potuisse proficisci vix intelligitur, ut nihil dicam de plurimis aliis magnae molis aut varii argumenti operibus, quae molitus et pollicitus fuerat, et moriens in schedis reliquit. Postremis annis cum de Zaccariana Isidori editione plerique jam desperarent, mihi etiam in mentem venit, quantumvis aliis operibus excudendis non parum occupato, animum ad novam Operum Isidori editionem curandam convertere: sed indignum prorsus videbatur quod Zaccariae labor aut periret, aut, cessantibus Hispanis, ad aliorum manus deveniret. Igitur mense quintili anni proxime elapsi 1794, suadente maxime eminentissimo cardinali D. Stephano [Col. 0272B] Borgia, eximio litterarum omnium cultore ac litteratorum virorum patrono, Zaccaria omnia sua de Isidori rebus adversaria ad me deferri concessit.

2. Ea autem, uti ego accepi, sic exponam. Praeter epistolas, quas jam attuli, erat Vita S. Isidori ex Bollandianis cum commentario praevio descripta: historia etiam translationis corporis S. Isidori ex iisdem Bollandianis, manu exarata, sed neque vita, neque historia translationis integra, et mendose utraque descripta. Desiderantur notae quas Zaccaria promiserat, ac solum sunt quaedam variae lectiones ad narrationem Redempti de obitu S. Isidori ex quodam Codice Vallicellano. Nic. Antonius in Biblioth. vet. Hisp. lib. V duo capita, tertium scilicet et quartum ejus libri, vitae et doctrinae Isidori illustrandae destinaverat. [Col. 0272C] Haec igitur duo capita sibi Zaccaria exscribi simili modo curaverat, scilicet ex prima editione, adeoque sine iis notationibus quas Bayerius in editione Matritensi adjecit, 347 uberior in hoc argumento quam in plerisque aliis, cum de Operibus S. Isidori edendis ipse quoque cogitavisset. Duas dissertationes Zaccaria pollicitus fuerat, alteram de Vita rebusque gestis S. Isidori, alteram de doctrina scriptisque ejusdem: neutra inchoata erat, nedum perfecta: nisi si fortasse Vitam, quam dixi, ex Bollandianis Actis extractam, et duo illa bibliothecae Hispanae Nic. Antonii capita intelligebat. Voluerat etiam de Isidori genuinis epistolis, deque Muzarabica liturgia, atque collectione canonum Hispanica disserere: sed manus operi non admovit. Constituerat singulis libris S. Isidori praefationes [Col. 0272D] praefigere, sed unam tantum invenio adumbratam ad librum Prooemiorum, et alteram ad librum de Vir. illustr., quas edam cum de his libris agam. Cum ipse Prooemia primo loco excudere cogitasset, prologum huic operi apparere studuerat. Librum vero de Vir. illustr. simul cum tota Bibliotheca ecclesiastica Fabricii edere decreverat: hinc prologum habemus ad eum librum.

3. Statuerat quibusdam in locis notationes suas antiquis aliorum addere: nullam istiusmodi notationum absolutam invenio, nisi paucas ad librum de Vir. illustr., et quorumdam auctorum loca indicata, ex quibus lumen posset haurire, si quando eum laborem susciperet. Post ejus excessum acquisivi editionem [Col. 0273A] Regiam Matritensem S. Isidori, cujus margini simili modo nomina quorumdam auctorum et loca appinxerat. Collegerat, praesertim vero per alios, plurimorum Codicum varias lectiones, quas ordine dispositas textui subjicere cogitabat. Sed improbum hunc laborem aggressus, in ipso limine substitit. Scilicet propositum illi fuerat librum Prooemiorum ante alios omnes edere, ut nuper dicebam, et ex conspectu ejus editionis patet: sic ergo variantes lectiones adornare coeperat. VARIAE LECTIONES. I. B. E. Liber Prooemiorum, beato Isidoro auctore. Br. E. In nomine sanctae Trinitatis incipit liber Prooemiorum B. Isidori de libris Veteris ac Novi Testamenti. C. C. Incipit liber Prooemiorum de libris Novi et Veteris Testamenti sancti Ysidori Spalensis episcopi. V. C. In nomine Patris, et Filii, et Spiritus sancti. [Col. 0273B] Auxiliatrix esto mihi, Trinitas sancta. Orditur liber praemiorum (sic) dialogus sancti Hieronymi presbyteri.

4. Haec tantum Zaccariae ipsius manu exarata erant in magno chartarum purarum fasciculo ad varias lectiones parato. Notae indicant 348 Bignei et Breulii editiones, Caesenatensem et Veronensem Codices, ut in prologo, quem dixi, ad librum Prooemiorum ipse adverterat. Vides igitur Zaccariam, praeter congestam quamdam rerum silvam, nihil aliud ad editionem expeditum habuisse: quod ipse in litteris suis ad eminentissimum cardinalem archiepiscopum Toletanum plane fatetur. Superest ut Codices enumeremus quos a se collatos Zaccaria in suo programmate affirmat, et servato ordine quem ipse sibi praescripserat. [Col. 0273C] Sed praemonendum censeo quod suis deinde locis distinctius observabo, paucos a Zaccaria per se ipsum Codices, plerosque ab aliis fuisse collatos. Sed quamvis optandum esset ut Zaccaria ipse opera edita Isidori ad mss. Codices exegisset, nihilominus iis divitiis quas reliquit contenti esse debemus. Nam vere divitias censeo magnam copiam illam collationum, quarum nonnullae satis in se ipsis exactae apparent, quaedam etiam e mss. exemplaribus vetustissimis sunt collectae.

5. Prooemia, a Zaccaria primo loco edenda, erant collata cum tribus Codicibus, Veronensi, Caesenate et Florentino S. Crucis. Eos descripsit in praefatione, quam suo loco inseram. Habeo varias lectiones horum trium Codicum, sed non a manu Zaccariae, nisi in [Col. 0273D] primis capitibus Codicis Caesenatis.

6. Quaestiones in Vetus Testamentum, collatae cum duobus Mss. bibliothecae Laurentianae Mediceae, et cum insigni Codice Albornoziano, sive, ut ipse vocat, Alburnotiano Bononiensi. Horum trium Codicum collatio ad me delata est, simul cum attestatione Andreae Petri Julianellii, Laurentianae bibliothecae pro regio bibliothecario vices gerentis, qui affirmat Codicem primum saeculo forte XI scriptum in forma quarti, plut. 19, num. 31, et alterum plut. 21, n. 18, membranaceum saeculi XV. in fol., fuisse a diligentissimis alumnis Florentini collegii Societatis Jesu rogatu doctissimi Francisci Zaccariae collatos, eodem Julianellio duce, et aliquando scripturae interprete, praecipue, [Col. 0274A] ita pergit, in Codice 31 venerandae antiquitatis qui certe secundum locum obtinet a Codice membranaceo saeculi VIII, qui in Toletana bibliotheca asservatur charactere quadrato. Hunc a se fuisse collatum mihi narravit canonicus Barcinonensis Bayerius, qui editionem Alvari Gomezii de his commentariis instaurare meditatur et illustrare.

7. Pro Alvaro Gomezio reponendum est nomen Joannis Grialii, 349 qui editionem Regiam Matritensem curavit, notisque suis hoc opus illustravit. Bandinii verba, quibus eamdem de Codice Toletano a Bayerio collato narrationem texuit, recensui cap. 39, rationesque attuli cur ea mihi dubia videatur. Alia addit Bandinius tom. I Codic. biblioth. Medic. Laurent., scilicet Codicem 31, plut. 19, membr. in-4o [Col. 0274B] minori, in fine diversa sed item antiqua manu suppletum, constare foliis scriptis 193; ad eremum Camaldulensem olim pertinuisse, ut videtur. Post inscriptionem libri Quaestionum in Vetus Testamentum subjicitur tabula capitum 31. Post librum Isidori sequuntur in eodem Codice anonymi commentarii in Genesin, in Parabolas Salomonis, in Ecclesiastem, et, pag. 184, Interpretationes sermonum seu locorum Veteris ac Novi Testamenti. Incipit: Nomina fluminum quae de paradiso exeunt. Desinit: et corruptione veteris nequitiae delectatur.

8. Isidoriani operis inscriptio est: In nomine Domini. Incipit Codex a beato Isidoro Spalense episcopo de quinque libris Moysi, et caeterorum librorum Veteris Testamenti explanatus, atque de diversis auctoribus [Col. 0274C] in unum collectus, luculenterque expositus. Incipit prologus. In schedis Zaccarianis legitur explanatum . . . collectum . . . expositum. Ac fortasse ita habet Codex.

9. Codicem 18, plut. 21, sic describit Bandinius. Codex membranaceus in-fol. saeculi XVI ineuntis, nitidissimus cum effigie auctoris, stemmate Leonis X, numismate Antonini Augusti in prima pagina litteris initialibus elegantissime depictis, et illuminatis. In schedis Zaccarianis, et attestatione Julianellii ad saeculum XV Codex pertinere dicitur. Num. 1 est Caii (legendum Taii) vel Taionis cognomento Saorohelis, vel Samuelis, Sententiarum libri V. Epistola ad Quiricum . . . Tabula capitum librorum V. Liber I incipit, Solus Deus in semetipso incommutabilis est. Liber ultimus desinit, videbimus sicuti est. Subjicitur epistola Quirici [Col. 0274D] ad Taionem, En beatissime virorum, etc. In fine: Explicit liber Sententiarum Samuelis episcopi.

10. Edidit quinque hos Sententiarum libros clarissimus continuator Hispaniae sacrae Riscus tom. XXXI, sed mutilos in fine, ut cap. 47 fusius dicam. De Taione agit Nic. Antonius lib. V, c. 7, Bibl. vet. Hisp., et Bayerius in notis, qui de Taionis cognomento Saorohel, sive Samuel, penitus silent; quaedam ego cit. cap. 47 advertam. Quod autem ait Mabillonius in Analectis suis, primum sibi videri Taionem, 350 ad cujus exemplum alii cum Petro Lombardo collectiones hujusmodi condiderint, oblitus fortasse erat ante Taionem tres Sententiarum libros ab Isidoro fuisse conditos, quem certissime Taio imitatus fuit, ut [Col. 0275A] utrumque legenti constabit: de quo iterum redibit sermo cit. cap. 47.

11. Numero 2 hujus Codicis sunt quaestiones S. Isidori in Vetus Testamentum: Hunc sibi Codicem, ait Bandinius, conferendum cum editis curavit Cl. Franc. Antonius Zaccaria anno 1756, mense Februario. Titulus est: In nomine sanctae et individuae Trinitatis incipit libellus, quem Isidorus Spalensis episcopus de diversis opusculis Patrum collegit. De expositione Historiae.

12. Vellem Bandinius annotasset cujus auctoris imago initio Codicis appicta est, an Taionis, an Isidori, an utriusque. In nonnullis veteribus Codicibus id observatur, ut auctoris, sive auctorum, quorum exscribuntur opera, imagines exprimantur: de quo argumento distinctius in his Prolegomenis agam cap. [Col. 0275B] 105.

13. Describendus nunc est celeberrimus Codex Albornozianus, num. 11 in bibliotheca Bononiensis Hispanorum collegii Clementini. Est membranaceus in fol. saeculi XIII. Praemittitur expositio psalmorum incerti auctoris. Sequitur: Brevis et perutilis expositio Sancti Ysidori episcopi Yspalensis in eptaticum, id est, in quinque libros Moysi, Josue et Judicum, et dehinc in Ruth, ad ultimum Regum. Ysidorus episcopus Hispalensis super Genesin. Omittitur praefatio. Desideratur etiam commentarius in libros Regum. Ultimus est liber Ruth, qui ita concluditur, cum quo est illi honor et gloria in saecula saeculorum. Amen. Collatus est, ut potuit.

14. Illico eadem manu, eodemque atramento subjicitur [Col. 0275C] hoc fragmentum: »Lapis adamans (corrigo adamas) colorem habet aereum: hunc portabat sacerdos, cum ingrederetur Sancta sanctorum: sed ter in anno, in pascha, pentecoste, et scenopegia, id est, erectio tabernaculi. Nam super podere sacerdos ponebat superhumerale, in quo erat lapis iste ante pectus. Superhumerale quidem parum descendebat sub pectore: quippe unius palmi et dimidii erat longitudo ejus a dextris, et a sinistris super ubera, (obscurum id) in quo duo simul erant scota (fortasse legendum scuta vel scutula) cum singulis smaragdis. Inter utraque (obscure) scutula erat adamas. Inter humeros vero hinc et inde XII lapides pretiosi. Cum sacerdos itaque oraret 351 pro populo, et oratio ejus non esset acceptabilis Deo, color adamantis aliquando [Col. 0275D] vertebatur in nigro, et mortalitatem significabat in populo: aliquando in sanguineo, et gladium significabat super populum, ut in Jeremia:« Cunctae habitationes accedant, qui in morte ad mortem, qui in gladio ad gladium, qui in pestilentia ad pestilentiam, qui in captivitate ad captivitatem. Si autem in album vertebatur color lapidis, sciebat sacerdos populum liberum esse a peccato: et agebant solemnitatem in gaudio. Unde propheta: Solemniter age, Juda, solemnitates tuas. Redde Deo vota tua. Abstulit Dominus iniquitates tuas: liberavit te de manibus inimicorum tuorum. Regnabit Dominus in medio tui, et non videbis mala. »Itaque cum Zacharias pater Joannis Baptistae primus sumpsisset sacerdotium secundum [Col. 0276A] annialem vicem, lapis factus est albus, significabatur S. Jo . . . cum . . . in extasi staret in Sancta Zacharias, et populus valde timeret, alius sacerdos ingressus est Sancta, et superhumerale populo ostendit. Quare omnes cognoverunt Zachariam visionem angelicam vidisse.« Exscriptor Codicis haec post fragmentum subjungit: Qui scripsit, scribat, semper cum Domino vivat.---Vivat in coelis Homo bonus nomine felix.

15. De veste sacerdotali in lege agit Isidorus lib. XIX Etym., cap. 21., et in Expos. Exodi cap. 59., quocum haec conferri possunt. Verba Jeremiae videntur esse ex cap. XV, vers. 2, ubi in Vulgata: Haec dicit Dominus: Qui ad mortem, ad mortem; et qui ad gladium, ad gladium; et qui ad famem, ad famem; et qui ad captivitatem, ad captivitatem. Apocrypha sunt quae de sacerdote superhumerale populo ostendente narrantur [Col. 0276B] Adamantem gemmis rationalis adjectum, cujus fulgore Deus consulentibus respondebat, tradunt Epiphanius de duodecim Gemmis, et Suidas verbo Ephod. Procopius, Arias Montanus aliique duas gemmas eam in rem adjiciunt, quae fortasse sunt duo scutula, ab hoc auctore indicata. Adisis Calmetum verbo Urim et Thummim. Ejus qui codicem exaravit nomen duobus ultimis versiculis exprimitur Bonus homo, vel Homobonus, quo cognomine celebris est apud nos Dominicanus Alfonsus Bonushomo, qui eodem saeculo XIV, quo Albornozius floruit, et, ut nonnulli existimant, in eadem urbe Conchae, in qua Albornozius natus fuerat: qua in urbe multis post saeculis mansit familia ejus cognomenti Buenhombre. Quidni autem conjiciamus, hunc ipsum Alfonsum 352 Bonumhominem [Col. 0276C] Codicis exscriptorem fuisse? Video Codicem ad saeculum XIII referri: sed constatne certo ad saeculum XIII potius quam ad sequens esse referendum? Rochus Menchaca, qui meo rogatu Codicem inspexit, eum potius saeculi XIII quam XIV videri existimat, sed rem in dubio relinquit.

16. Illud autem utilius, si spes affulgeret, investigandum esset, quocum exemplari hic Codex ab exscriptore collatus dicitur. Zaccaria in suo programmate affirmat Albornozium hunc Codicem ad autographum ipsum Isidorianum, Toleti tunc asservatum exigendum curasse. Sed, ut ex variis lectionibus colligitur, ipse Albornozius exegit. Nam idem Zaccaria, uti etiam alii qui Codicem contulerunt, observant varias lectiones manu Albornozii esse ascriptas, [Col. 0276D] qui interdum notat: Isidorus in Originali, vel Dicit Isidorus in integro originali. Magnum profecto pretium huic Codici accedit ex eo quod tantus vir scripturam ejus cum autographo, sive originali Isidoriano contulerit. Adhuc tamen scire vellem unde constet autographum opus tunc Toleti asservatum fuisse.

17. Hac etiam in re amici mei Rochi Menchacae consilium et judicium exquisivi: qui cum diligenter Codicem inspexisset, et Hispanorum Bononiensis collegii rectorem D. Simonem Rodriguez, qui pro ea qua ipse pollet doctrina, ad Isidorianam editionem peragendam humanissime vetera sui collegii exemplaria obtulit, convenisset, in hanc rescripsit sententiam: Legi in membranis aliquando Isidorus in [Col. 0277A] integro originali, plerumque Ysidor. in original.; characteres istiusmodi notationum aetate Codicis non multo posteriores videri, neque admodum dissimiles esse characteribus Albornozii, qui in scholiis ad quemdam librum Justiniani conspiciuntur, in quo notatum est, eam esse manum Albornozii: liquido autem non constare varias lectiones Codici Isidoriano ab Albornozio fuisse ascriptas, aut originale exstitisse Toleti.

18. Quod attinet ad varias lectiones inde excerptas, nonnullae sunt Zaccariae manu, aliae aliorum trium, vel quatuor, qui laborem inter se distribuisse videntur. Dubito etiam an alicubi sit manus D. Petri de Castro, de quo jam dixi; certe ex litteris nuper laudati Rochi Menchacae intellexi, notam nunc in [Col. 0277B] Codice apparere, quae indicat eum anno 1752 a D. Petro de Castro collatum fuisse, dum in collegio Albornoziano sodalis esset. In editione quidem 353 Matritensi recenti caput 17 in Leviticum ex Codice Albornoziano suppletum fuit, apographo D. Petri de Castro exemplari adhibito. Denique animadverto non vulgari diligentia praestantissimum hunc Codicem fuisse, ut mihi quidem videtur collatum: ac fortasse nonnullam partem in his variis lectionibus habent P. Joan. Aloisius Mingarellius, et D. Pons ejusdem collegii alumnus, postea archidiaconus Dertusensis, qui anno 1748 in hoc aliisque Isidorianis exemplaribus conferendis collaborarunt, praesertim in opere Etymologiarum saeculo XV exarato, in cujus fine sunt breviaria singulorum viginti librorum.

[Col. 0277C] 19. Allegoriae: collationem trium Codicum ad hoc opus Zaccaria promiserat, scilicet Florentini S. Crucis, Veronensis et Caesenatis: qui iidem sunt, de quibus supra in Prooemiis dictum. In Florentino S. Crucis post Prooemia: Item Isidorus ad Orosium. In fine Allegoriarum: Explicit liber primorum (Prooemiorum) Isidori sancti ad Odorosium (sic). Innuitur, utrumque opus Orosio dicatum esse Prooemiorum nomine. In Veronensi: Incipit opuscula sancti Isidori. In Caesenate: Explicit vita, vel obitus Sanctorum qui in Domino praecesserunt. Incipit epistola S. Ysidori ad Orosium presbyterum.

20. De numeris: hoc opusculum in 27 capita tributum, non in 28, ut in conspectu editionis Zaccarianoe legitur, manu nescio cujus descriptum penes [Col. 0277D] me est, suo loco edendum. Descriptionem Codicis Taurinensis, ex quo extractum fuit, exhibeo ex Catalogo Codicum mss. bibliothecae regii Taurinensis Athenaei, auctoribus Antonio Rivautella et Francisco Berta, part. II, pag. 12, Cod. 53, d. 4, 30: Membranaceus saeculi XI constans foliis 201, continet integrum S. Isidori Hispalensis Originum seu Etymologiarum opus, in decem et septem libros dispertitum . . . in nostro Codice nihil desideratur. Immutatus est duntaxat capitum ordo, etc. Magna est porro lectionis discrepantia, etc. Notant auctores Catalogi, inter epistolas praevias esse etiam Isidori epistolam quae incipit: Omni desiderio. Specimen variarum lectionum exhibent.

[Col. 0278A] 21. Fol. 193 ejusdem S. Isidori Hispalensis liber Numerorum, praemisso capitum indice. Advertunt auctores Catalogi Dupinium libri hujus nullam fecisse mentionem, Oudinum, et Caveum, penitus e manibus hominum evannuisse, existimasse. Integrum, pergunt, 354 nos fortunantibus superis in Codice nostro habemus, et integram idcirco ejusdem analysin hoc loco tradere operae pretium existimavimus, donec aut inter anecdota publici juris faciamus, aut novam hujus ms. Codicis ope paremus S. Isidori editionem. Aeri incisum repraesentant specimen characteris ex initio libri Numerorum. De omnibus Isidori operibus edendis videntur cogitasse. Zaccaria in Histor. litter. Ital. tom. II, lib. II, cap. 5, affirmat Rivautellam in animo habere, librum Numerorum typis committere: [Col. 0278B] quod fortasse ex peculiari aliquo nuntio acceperat, nam hoc loco quem expressi editio libri ab auctoribus Catalogi indicatur vel inter Anecdota, vel in nova Operum S. Isidori editione procuranda.

22. In eodem Codice Taurinensi, fol. 20, pag. 2, est perbrevis tractatus De alleluia, et amen. Alleluia in Latinum sonat, Laudate Dominum. Fol. 202. Figurae, quae apud auctores plerumque inveniuntur; Endiadyin est figura, quando una res dividitur in duo, interposita conjunctione. Auctores Catalogi ex stylo conjiciunt utrumque hoc opusculum esse fetum Isidori. Exstat primum opusculum inter fragmenta, post Etymologias a Breulio edita. Alterum ad schemata sive figuras pertinet, de quibus Isidorus lib. I Etymologiarum edisserit. In fronte Codicis Philibertus Pingonius, [Col. 0278C] ad quem olim pertinuit, scriptum reliquit se illum dono accepisse a celeberrimo Cujacio anno salutis humanae 1367.

23. Ultimum opus primae partis erat Commentarius brevis in Cantica canticorum, supposititius: de quo in Adversariis Zaccarianis nihil notatur. Eum editum habemus in editione Grialii, a Breulio recusum.

24. Sententiarum libri tres ad partem secundam primi voluminis referebantur. Varias lectiones ex undecim mss. pollicitus fuit Zaccaria. Inveni varias lectiones trium Codicum Sanctae Crucis Florentiae, quorum primus est membranaceus in fol. saeculi fortasse X aut certe XI, in quo praeter eos libros sunt Dialogi S. Gregorii papae urbis Romae, num. 230.

[Col. 0278D] 25. Alter est saeculi XIV membranaceus in-4o n. 233, de quo vide praefationem Zaccariae ad librum Prooemiorum infra cap. 62. Tertius est saeculi saltem XII membr. in fol. num. 231, in quo post libros Sententiarum sequitur liber Exhortationum beati Augustini ad quemdam comitem charissimum sibi. Hi tres Codices pertinent 355 ad eumdem pluteum, scilicet banc. XX ex parte ecclesiae. Abest ab his omnibus epistola ad Massonam, quae libris Sententiarum praemittitur in editione Bignaeana: quacum hi Codices collati sunt ab aliquo Zaccariae amanuensi, seu amico, cujus manus in aliis etiam collationibus observatur. Is animadvertit, eas tantum notari varias lectiones in quibus hi tres Codices aut concordant [Col. 0279A] cum Lucensi Codice, aut certe ab editione dissentiunt.

26. Codex num. 230 finit: Explicit feliciter liber III. Deo gratias, amen. Codex 233: Explicit feliciter liber tertius sancti Isidori. Deo gratias, amen. Diligentia in diversa Codicum scriptura annotanda non magna videtur fuisse.

27. Codicis Lucensis, de quo nuper, eadem manu exaratae sunt collationes cum editione Bignaeana, et alia antiquiori horum librorum, scilicet anni 1483. Codex est bibliothecae Capitularis Lucensis membranaceus in fol. saeculi XI, plut. 2, num. 56. Continet etiam libros contra Judaeos, de Officiis ecclesiasticis, et librum Differentiarum; praeterea libros Alcuini de Trinitate cum epistola ad Carolum imperatorem, [Col. 0279B] et epigrammate: O rex, etc. Titulus Codicis est: In nomine Domini nostri Jesu Christi incipit prologus sancti Ysidori Spalensis episcopi ad Masonem episcopum. In editione anni 1483 deest hic prologus. Post prologum et indicem capitum: Incipit liber primus sancti Isidori episcopi. In fine: Explicitus est liber Sententiarum sancti Isidori episcopi Hispaniensis. Deo gratias, amen. Plurimae insignesque sunt in hoc Lucensi veteri Codice scripturae varietates.

28. Cum duobus mss. Codicibus bibliothecae Florentinae S. Marci eadem, ut videtur, manu collati sunt libri Sententiarum. Primus Codex antiquior saeculi XI haec continet, B. Prosperi libros tres de Vita contemplativa (verus auctor Julianus Pomerius); tractatum S. Ambrosii de Poenitentia in libros duos distributum; Sermonem S. Augustini de Poenitentia, [Col. 0279C] Poenitentes, poenitentes, si tamen estis poenitentes, et non estis irridentes. Hisidori de poenitentia: Ex eo unusquisque justus esse incipit, ex quo sui accusator exstiterit; Soliloquium Aurelii Augustini, Volenti mihi; Retractationes S. Augustini; librum Ambrosii episcopi de paradiso Dei, item librum de Cain et Abel, et libros S. Hisidori, nimirum Sententiarum. Codex est membranac. in fol., in duas columnas distributus: tituli capitum 356 minio notantur. Quod Isidori velut distinctum opus aliquod indicatur de Poenitentia, nihil aliud id est, ut ex primis verbis arguitur, nisi excerptum ex lib. II. Sentent. cap. 13.

29. Alter Codex membranac. in-8o saeculo XII ad finem vergente conscriptus, multa continet, nempe [Col. 0279D] libros Sententiarum Isidori, epistolam hujus argumenti margini ascripti: Quid fuerit ante creationem mundi, et quid post judicium futurum sit, et de ipso finali judicio. Incipit: Dilectissimo fratri Adae peccator monachus humilis in Domino salutem. Sequitur brevis Expositio super quod in libris Regum legitur, quod David, fugiens Saul, ingressus est speluncam ad purgandum ventrem. Epistola seu liber Brunonis Signiensis episcopi dilectissimo fratri G. Magalonensi episcopo, de consecratione ecclesiae, de sacramentis et vestibus sacerdotalibus. Excerptum ex epistola Clementis papae, Qualiter ordo ecclesiasticus perfici debeat. Breve fragmentum Gregorii papae ad Honoratum diaconum Salonitanum de cura archidiaconali. [Col. 0280A] Sermo super Jacobi verbis: Nolite jurare. S. Augustini liber de sancta virginitate. Ejusdem liber de littera et spiritu. Collectanea quarumdem auctoritatum SS. Patrum et legum.

30. In Codice vetustiori: Incipit prologus S. Ysidorus (sic) Spalensis episcopi ad Masonem episcopum. Codex recentior omittit prologum. In utroque praemittitur index capitum. In vetustiori: Expliciunt capitula: incipit liber primus S. Isidori episcopi. In fine vetustior: Explicit liber Sententiarum sancti Isidori Hyspaniensis episcopi. Deo gratias, amen. Recentior: Explicit liber Sententiarum, sive de summo Bono S. Isidori Hispalensis episcopi. Discrepantia scripturae praesertim ex vetustiori exemplari accurate in schedis animadvertitur.

[Col. 0280B] 31. Pistoriensis cum Lucensi supra recensito plerumque consentit. Ex Pistoriensi Zaccaria sua manu plerasque varias lectiones ascripsit, sed post prima capita libri I vix aliud annotat, nisi Pistoriensem cum Lucensi cohaerere. Reperitur etiam in Pistoriensi epistola ad Massonam, libris Sententiarum prologi vice praefixa, et post libros Sententiarum libri Differentiarum et Officiorum S. Isidori, qui vocatur Isidorus Hispanensis episcopus

32. In programmate Zaccariae sermo fit unius tantum Codicis Veronensis. In schedis invenio varias lectiones duorum Codicum 357 hoc titulo: Libri Sententiarum editionis Matritensis collati cum duobus Codicibus, altero mutilo, cujus initium a cavite 21 libri primi saeculi fortasse IX, altero saeculi XV. Vetustior diligenter collatus, ex altero tantum quasdam varias [Col. 0280C] lectiones excerpsimus. Hi duo Codices cujus bibliothecae essent cum dubitarem, incidi in epistolam Joannis Francisci Seguier, Veronae 6 Martii 1755 ad Zaccariam datam, qua exemplaria mss. Isidori Veronae asservata recensentur cum descriptione Latina, quam eruditissimus Maffeius, jam tum vita functus, reliquerat. Ex hac epistola colligo utrumque hunc Codicem esse Veronensem. Vetustior Codex num. 23 ita a Maffeio describitur.

33. Partim majoribus, partim minoribus, partim celeribus litteris perscriptus, singularisque ex hoc capite propterea liber, de antiquis characteribus agenti mihi multum memoratus est. Isidori Hispalensis libros continet Sententiarum, vel de summo Bono. Libro cuicunque index suus praemittitur. Nec operis inscriptio [Col. 0280D] neque auctoris nomen superant. Avolarunt quaterniones primi, initiumque nunc est, Exercitium super universam terram, lib. I cap. 21, in eximia editione anni 1599, Matriti peracta, tom. I, pag. 26. Subsequenti capiti verbis illis testimonium datur finis imponitur, et ad 23 transitur. Illa ergo exsulant pro solo originali reatu luunt in inferno, et reliqua. Ubi de praedestinatione idem error in ms. cubat qui in editis, exteriora delectentur: legi enim debet, sectentur. Libro II, cap. 39, editi, de Fornicatione: ms. de Luxuria. Ultima in ms. verba, non quos coelestis aula laetificandos concludit.

34. De hoc ipso Codice canonicus Joan. Jacobus Dionysius verba facit in litteris ad Zaccariam 25 Juli: [Col. 0281A] 1781 Veronae datis, et ait Codicem ita finire: Qui legis, in mentem habete scriptores, si habeatis Deo datori. De eodem Maffeius, ut ipse indicat, ante disseruerat in Bibliothecae Veronensis mss. part. I, pag. 88, cujus verba in praefatione ad Prooemia Veteris et Novi Testamenti, quam postea expromam, inseri Zaccaria voluerat. Mendum, quod emendare Maffeius voluit, exteriora delectentur, nescio an potius sit Isidoriani saeculi propria locutio pro exterioribus delectentur: Codicum mira est constantia in ea lectione exteriora delectentur. Locus exstat lib. II Sententiarum, cap. 6.

358 35. Recentior Codex num. 54, 2, qui inter Maffeii libros adhuc reperiebatur, sed Bibliothecae capituli Veronensis jam destinatus, sic a Maffeio recensetur: [Col. 0281B] Membranaceus in 4o de novo accedit. Incipiunt capitula libri primi: post quem, Explicit liber primus beati Isidori archiepiscopi Ispalensis de summo Bono, a verbis prioribus Hebraeorum more denominatus. Post librum tertium, Explicit die primo Decembris 1467. Incipit ejusdem de Institutione bonae vitae liber primus et unus: Dilecte fili, dilige lacrymas, etc. Brevi opusculo allato: Incipit prologus Synonymorum sancti Isidori. Horum Codicum varias lectiones Zaccaria sua manu notare coeperat: sed a cap. 12, lib. I, alteri perscribendas commisit, qui, ut videtur, non ea diligentia quam Zaccaria expetierat usus est. A Codice recentiori abest epistola ad Massonam: vetustior initio mutilus est. Quid sit opusculum de Institutione bonae vitae, dicam cap. 82.

[Col. 0281C] 36. E bibliotheca Chisiana unus codex Sententiarum nominatur in programmate. In schedis plures commemorantur, sed in genere tantum cum Editis collati. Scilicet in Bibliotheca Chisiana A 6, 164, Codex membranaceus in-4o saeculi XIII, in quo Sententiarum libri continentur. Subjicitur index capitum 30 libri primi fere, ut in editis. Codex membranaceus in 4o saeculi XIV A 6, 159, Isidori Sententiarum libri. Ordo libri primi, ut in superiori Codice. Sequitur liber Cypriani martyris (alterius potius) de duodecim abusionibus saeculi. Codex membranaceus saeculi XV A. 3, 74, Sententiarum libri, ut in praecedentibus. In tribus his Codicibus, cap. 3, lib. I, legitur ut in editis: Humanitas a Christo suscepta, quae tertia est in Trinitate persona. Consule notas ad eum [Col. 0281D] locum.

37. Initio tertii hujus Codicis cardinalis Bona elenchum opusculorum in eo contentorum ita descripsit:

Continet hic Codex diversa opuscula, ad ascesin pertinentia, a viro religioso in unum collecta, quae omnia typis edita sunt, exceptis 9, 19, 20, quae nullius momenti sunt. 1. Occurrunt libri tres Sententiarum, quas S. Isidorus ex S. Gregorio Magno maxima ex parte excerpsit, nonnulla adjungens ex S. Augustino. In editis notata sunt ad marginem loca SS. Patrum. 2. S. Ephrem Syri aliquot sermones, interprete Ambrosio Camaldulensi. Excusi sunt Argentorati anno 1509, et Coloniae anno 1547. Omnia autem opera Ephrem edidit primum Romae Gerardus Vossius Tungrensis tribus tomis in fol. anno 1593. 3. Compendium 359 vitae S. Hieronymi, post quod sequuntur epistolae Eusebii Cremonensis, et ipsius [Col. 0282A] Hieronymi; sed falsae sunt et supposititiae, plenae erroribus, fabulis et anachronismis, ut quidem viri docti observarunt. 4. Soliloquia S. Augustini: exstant tom. IX Operum ejus, sed in appendicem rejecta, quia ex ejusdem confessionibus aliisque opusculis consarcinata sunt. 5. Eidem Augustino tributus liber de Conflictu vitiorum et virtutum ex eadem appendice tom. IX, qui etiam ascribitur S. Leoni. Verus auctor creditur esse S. ISIDORUS Hispalensis, inter cujus opuscula reperitur. 6. S. ISIDORI Soliloquia edita sunt inter caetera ipsius opera. 7. S. Bernardi abbatis de Vita contemplativa: in Editis sic inscribitur, Meditationes ad humanae conditionis cognitionem. Perperam nomen Bernardi praefert: est primus liber de anima inter opera Ugonis de S. Victore. 8. Excerpta quaedam ex libris Ugonis de claustro animae, qui editi sunt. 9. Decretum Gratiani abbreviatum: est index rerum omnium, quae a Gratiano notantur, continens singulorum capitum argumenta. 10. Liber S. Bernardi de conscientia pseudepigraphus. [Col. 0282B] In editis Bernardi inscribitur, de interiori Domo. Inter quatuor libros, de Anima, Ugonis de S. Victore tertius ordine liber est. 11. Epistola S. Bonaventurae, exstat tom. II opusculorum ejus. 12. S. Antonii expositio decalogi. Excerpta videtur ex libro ejus edito de eruditione confessorum. 13. Exempla quaedam ex variis libris transcripta, qui omnes editi sunt. 14. Libri quatuor de Imitatione Christi, olim tributi Joanni Gersoni, nunc Thomae a Kempis. 15. Tractatus S. Bernardi, qui dicitur Scala coeli; reperitur etiam tom. IX S. Augustini, est autem Guigonis majoris Carthusiae prioris, qui obiit anno 1137. 16. Bernardi formula honestae vitae. Est Bernardi Silvestri monachi Cisterciensis, cujus est etiam inter Opera S. Bernardi epistola de re familiari bene administranda. 17. Epistola Petri Damiani de die mortis. 18. Breves quaedam oratiunculae ante et post communionem. 19. Oratio ad angelum custodem. 20. Epigramma de sacramento Eucharistiae.

[Col. 0282C] 38. Hactenus elenchus opusculorum a cardinali Bona perscriptus. De Conflictu vitiorum et virtutum, et Soliloquiis Isidori suo loco disputabitur. Aetas Codicis colligitur ex fine Sermonum S. Ephrem, ubi legitur: Die XXVI Junii 1481, manu propria F. Jo. Gaii ordinis S. Dominici.

360 39. E Codicibus a Zaccaria in suo programmate memoratis solum mihi desunt collationes Codicis Barberinii et Mutinensis, nisi si forte ex eorum alterutro excerptae sint quaedam variae lectiones Codicis mihi ignoti, qui ita describitur: Codex secundus, plut. 13, a sinistra ingredientium, membranaceus in fol. parvo inscriptus: Soliloquia Isidori Hispalensis, continens nempe Sententiarum libros. Initio mutilus est Codex; nam a capite duodecimo libri primi [Col. 0282D] ducit initium. Mutilus etiam est sub finem: nam cum tertius liber capitibus 65 constare deberet, sub medium capituli 22 desinit. Pauca etiam extranea adduntur, nempe planctus beatae Virginis Mariae secundum B. Bernardum: Dicat Domina mea, dic, etc.; Epistola S. Dionysii de morte Pauli: Summula parva de cometis; ac tandem oratio pulchra et devota.

40. Fortasse in hoc Codice praecesserant Soliloquia S. Isidori, unde inscriptio remanserit, quae Sententiarum libris minime congruit. Zaccaria in Conspectu autographo suae editionis non nominat Codicem Mutinensem, sed post decem alios addit: Ac tandem nostro saeculi XIII, quem ab erudito Augustiniensis familiae [Col. 0283A] viro P. Laget dono accepimus. Suspicari possumus hunc ipsum esse Codicem Mutinensem, neque diversum ab eo cujus varias lectiones habeo, saeculo XIII exarato, qui a Zaccaria in bibliothecam Mutinensem illatus fuerit.

41. Ex litteris ad P. Dominicum Troili soc. Jesu a quodam amico Jesuita, qui non subscribit, datis, colligitur, in oppido Monte Politiano asservari Codicem ms. librorum Sententiarum, quem sibi conferri Zaccaria expetierat. Sed Codex recentior visus est, ac solum speciminis loco caput 13, al. 15, lib. I, ex eo describitur de Sensibus carnis: neque enim in eo oppido repertum fuit opus editum Sententiarum S. Isidori.

42. Inter quosdam Codices mss. Pistorienses indicatur [Col. 0283B] Libellus de summo Bono saeculi XIV, qui ad nostrum Isidorum nihil attinet, ut ex initio patet. Cap. 1: Qualiter naturalis rationis ducatu Deum unum mens humana repererit. Summum omnium principium Deus est, quem tam invenire difficile est quam inventum digne profari. Scholastici hominis liber esse creditur.

43. Spem alterius Sententiarum Codicis conferendi fecerat D. Carolus Maria Orsinius, qui litteris ad V. C. Trombellium, 22 Septembris 1752 Pisis 361 e Carthusiensi coenobio scriptis, affirmat exstare in eo coenobio, ut puto, Codicem inscriptum Sententiae S. Isidori, et Diadema monachorum, et alium Synonyma S. Isidori, quos ad eum legitima cautione adhibita perferri curabat: Trombellius Zaccariam de [Col. 0283C] his Codicibus certiorem fecit; sed nihil aliud praeterea actum reperio.

44. Contra Judaeos libri duo ad Florentinam sororem ad quinque mss. Codices in conspectu editionis Zaccarianae dicuntur recogniti, scilicet ad duos Malatestios, duos Florentinos, et unum Lucensem. Codex membranaceus in-4o bibliothecae Malatestiae Caesenatis, plut. 1 ex sinistra ingredientium, exhibet Evangelium S. Joannis cum glossulis scriptum saeculo XII, glossulae autem saeculi sunt sequioris. Item Isidorus Florentinae sorori suae. Incipit liber contra Judaeos de Christo. Pauculas varias lectiones Zaccaria ascripsit; caeteras, nec multas illas quidem, alius usque ad cap. 9 lib. I, ubi observat: Ut vides, Codex iste epitome quaedam est potius librorum quam libri [Col. 0283D] ipsi. In fine porro libri II pro capite 28 est praefatio quae habetur pag. 256 editionis Matritensis. Hinc selegi has variantes. Codex alter Malatestius est ille ipse in quo Prooemia, ut dixi, et plura alia Isidori opera continentur. Post sermonem contra Arianos, Dominae sanctae sorori Florentiae Toletanus Ysidorus episcopus. In fine: Explicit liber Ysidori Toletani episcopi contra Judaeos: amen. De hoc errore, quo Isidorus Toletanus episcopus inepte nuncupatur, mox recurret sermo.

45. E duobus mss. Codicibus Florentinis alter est Laurentianus, alter S. Marci. Laurentianum, in schedis Zaccarianis breviter descriptum, uberius et distinctius recensebimus ex catalogo Bandinii tom. I cod. Lat., plut. 23, cod. 14. Membranaceus est in [Col. 0284A] fol. min. saeculi XV, nitidissimus cum litteris initialibus librorum aureis. In ipsa Codicis fronte descripti apparent in quatuor aureis circulis variis ornamentis, et emblematibus distinctis operum tituli: in altera pagina Mediceum stemma. Sunt autem haec opera: 1. Beati Prosperi de Vita contemplativa cum epistola Jacobi Becchetti, qualem habet Codex bibliothecae S. Marci. Haec edita fuit a Zaccaria in Itin. liter. per Italiam pag. 54. 2. Isidori liber Primorum (corrige Prooemiorum) De librorum, etc. 3. Sine inscriptione Allegoriae: 362 Domino sancto ac reverendissimo fratri Orosio Isidorus, etc. In fine hoc opus inscribitur Liber Primorum, vel Prooemiorum, sed male. 4. Liber Differentiarum capitibus constans 42, quorum tabula librum praecedit. Hic est liber secundus [Col. 0284B] Differentiarum Grialii, Inter Deum et hominem, etc. 5. S. Augustini episcopi liber de quatuor virtutibus, seu proprietatibus charitatis: Desiderium charitatis vestrae a nobis exigit, etc.; finit non folia laudis. Inter opera S. Augustini non exstat. 6. Isidori Sententiarum libri tres, praevia singulis capitum tabula. In fine: Explicit liber Sententiarum, sive de summo bono, S. Isidori Hispalensis episcopi. Floruit Isidorus tempore Heraclii imperatoris, qui coepit anno Domini DCXIV, et regnavit annis XXX, sicut ait Vincentius in Speculo part. III, cap. 31. Succedunt Isidori contra Judaeos libri duo, indice capitum singulis praemisso.

46. Titulus operis est, Incipit praefatio, vel recapitulatio fidei catholicae, sive superdictio operis Isidori [Col. 0284C] Hispalensis episcopi ad Florentinam sororem suam. Sanctae Florentinae Isidorus Toletanus episcopus. Quaedam, etc. Cum Isidorus primum dicatur episcopus Hispalensis, ac postea Toletanus episcopus, fortasse interpolator Codicis intellexit patria fuisse Toletanum, ut clarius cernitur in Codice 10, plut. 21, a Bandinio sic descripto: Codex membranaceus saeculi XIII ineuntis cum titulis rubricatis et initialibus coloratis. S. Isidori Toletani, Hispalensis episcopi, libri duo contra Judaeos: et in Malatestio etiam contra Judaeos, quem nuper recensui: ut facile intelligas, tres hos Codices ex uno eodemque fonte infecto originem trahere. Illud pro certo habendum errorem hunc esse ab aliquo librario interpolatore, vel per oscitationem immissum. Notat Bandinius ad Codicem [Col. 0284D] 14, plut. 23, multas se variantes lectiones ms. exemplaris ab editis Isidori operibus animadvertisse: sed non meminit variantium lectionum, quas ex duobus contra Judaeos libris Zaccaria nescio cujus ope et manu sibi comparaverat.

47. Alter Florentinus Codex est S. Marci, membranaceus in-4o minori, saeculi XV, in quo scripta S. Isidori episcopi Ispalensis ad Florentiam sororem suam de Passione Dominica, collecta de pluribus, et ex testimoniis prophetarum. Praeterea Augustinus ad Eremitas simplices et indoctos de regimine eorum, ne in simplicitate eorum cadant in laqueos erroris Excerpta alia ex Augustino. 363 Liber beati Augustini de vera et falsa poenitentia, distinctus per plura capitula. Liber Augustini de igne purgatorio: Audivimus, [Col. 0285A] fratres charissimi, Apostolum dicentem, quia fundamentum aliud, etc. Item de laude Dei et poenis purgatorii: Resurrectio et clarificatio D. N. J. C. Ejusdem de gratia Novi Testamenti, et de quinque quaestionibus. Liber beati Augustini de fide rerum invisibilium. In fine: Explicit opusculum Isidori Ispalensis ad Florentiam sororem suam de Passione Dominica. Hic Codex ab eodem collatus est, a quo superior Codex Laurentianus, ut ex charactere apparet.

48. Ejusdem quoque manus sunt variae lectiones Codicis Lucensis. Inscriptio est: In nomine Domini nostri Jesu Christi incipit epistola sancti Isidori Junioris episcopi ad sororem suam Florentinam in libro testimoniorum prophetarum de Christo. Prologo succedit [Col. 0285B] capitum index. In fine haec adduntur: His XII vitiis offuscatur justitia in terra. Adolescens absque obedientia. Femina absque pudicitia. Sapiens absque operibus. Populus absque lege. Senes absque religione. Dominus absque virtute. Dives mendax. Pauper superbus. Christianus contentiosus. Rex iniquus. Episcopus negligens. Haec eadem in alio Pistoriensi Codice reperiuntur. Confer librum de duodecim Abusionibus saeculi inter opera supposititia S. Cypriani, et infra cap. 85, num. 4.

49. In programmate Zaccariae mentio non fit Codicis Barberiniae Bibliothecae, cujus tamen varias lectiones in ejus Adversariis invenio. Codex est membranaceus in-4o saeculi fortasse octavi: eodem enim charactere scriptus est quo Orosius Laurentianae bibliothecae [Col. 0285C] praenotatus num. 230, qui olim fuit Fratrum S. Salvatoris de Septimo Cisterciensis ordinis, ac deinde Caroli Strozzae, Thomae filii. Titulus: In nomine D. N. J. C., et B. Mariae semper virginis incipit praefatio, sive superdictio operis ad Florentinam sororem suam. In Codice Laurentiano nuper recensito simili modo haec praefatio dicitur superdictio operis. Quaedam de hoc Codice cap. 66 animadvertam.

50. Sequuntur homiliae aliquot S. Augustini; homilia S. Faustini de Theophania: Proxime est; iterum homiliae Augustini; item de transitu S. Martini, ex epistola quam Sulpicius Severus scripsit ad Bassulam socrum suam; homiliae aliquot S. Gregorii; Admonitio S. Basilii episcopi ad monachos; libri S. Ephrem [Col. 0285D] diaconi de Die judicii; 364 ejusdem de Compunctione cordis; S. Augustini liber Dogmatum ecclesiasticorum: subjungitur explanatio symboli, Dum de symbolo conferre volumus. Deest autem in hac explanatione articulus, Vitam aeternam.

51. Sequitur libellus inscriptus, Quae sunt instrumenta bonorum. In primis Dominum Deum diligere, etc. Dicta S. Ephrem de fine mundi; Et consummatio saeculi, et conturbatio gentium. Dicta S. Methodii episcopi. Mutilus est in fine Codex. Liber dogmatum ecclesiasticorum Augustino affictus, Isidoro etiam tribuitur, ut cap. 83 exponam. Eruditus aliquis in usum, ut opinor, Zaccariae quasdam varias lectiones ex Barberinio hoc Codice annotavit, ita praefatus: [Col. 0286A] Aliqua hinc excerpsimus, conferendo libros ad Florentinam sororem editionis Parisiensis 1601.

52. De ordine creaturarum librum dubium vocat Zaccaria, neque a se vel ab aliis in suae editionis usum collatum indicat. In schedis ejus nihil de hoc libro reperio.

53. Synonyma: pro collatione hujus operis duos mss. Laurentianos Zaccaria in programmate indicaverat: sed in Adversariis tres Laurentianos collatos manu ejusdem qui alios Codices Florentinos contulit, invenio. Primus Codex membranaceus in-8o plut. 20, num. 46, saeculi XIII aut XIV. Bandinius refert ad saeculum XV, et Mediceo stemmate insignitum animadvertit: deesse etiam prologum primum, et aliquid aliud in corpore: ac librum II desinere, per futuram [Col. 0286B] age mercedem, ut in editione Matritensi, pag. 390, col. 2, vers. 31. Est enim mutilus in fine. Inscriptio: Incipit liber Synonymarum Domini Isidori Spalensis episcopi. Venit nuper ad manus meas quaedam caedula (schedula) Ciceronis, etc.

54. Laurentianus alter Codex est membranaceus in-4o, saeculi XIII, plut. 20, n. 49. Bandinius ait Codicem esse partim saeculi XII, partim XIII. Duo sunt prologi, ut in editione Matritensi. Titulus videtur esse: Isidori Ispalensis Synonymorum. Sequuntur quaedam miscellanea, ac praesertim liber Ecclesiastis, et epistolae septem canonicae, liber Job cum glossis. Sequitur annotatio: Ab incarnatione Domini 1215 celebrata est sancta universalis synodus Romae in ecclesia S. Salvatoris, quae Constantina (forte Constantiniana) [Col. 0286C] vocatur, mense Novembri, praesidente domino Innocentio III papa, pontificatus ejus 18 anno, in qua fuerunt episcopi 412, etc. Sequitur libellus de officio Judicis.

365 55. Tertius Codex Laurentianus membranaceus in fol., plut. 23, num. 23, in fol. min. saeculi, ut putat Bandinius, undecimi, optime servatus. Continentur in eo sententiae SS. Patrum, liber Martini Dumiensis de quatuor Virtutibus, Sermo S. Joannis Chrysostomi de Patientia. Sequitur, In nomine Dei summi incipit liber sancti Hysodori Hispaniensis (sic) episcopi, id est, Synonyma. In fine: Explicit Synonymae domni Isidori liber secundus. Post alia sunt libri tres Prognosticn S. Juliani Toletani.

56. Nihil habent Zaccarianae schedae de Contemptu [Col. 0286D] mundi, de Exhortatione poenitendi, de Lamento poenitentiae, de Oratione pro correptione vitae, et contra insidias diaboli, de Confessione, de Regula monachorum, de Fragmentis in regulam S. Benedicti, de Conflictu vitiorum. Spuriis pariter recensetur liber de Institutione bonae vitae, quem ex Codice Veronensi descriptum reperio. De opere seorsum agam: Codex describitur in praelatione Zaccariae ad librum Prooemiorum suo loco referenda.



CAPUT XLIV. Apparatus Zaccariae ad secundum volumen suae editionis S. Isidori.

1. In secundo volumine primum locum Zaccaria epistolis destinaverat: sermonibus item, Isidoro in [Col. 0287A] mss. tributis. Epistola ad Massonam in programmate collata dicitur cum mss. Pistoriensi et Vindobonensi. Ex Codice quidem bibliothecae Vindobonensis integram epistolam descriptam invenio: ex Codice vero Pistoriensi varias lectiones ad marginem exemplaris Matritensis. Neque vero, qualis sit Vindobonensis Codex, exprimitur. Caeteras epistolas ex editionibus Zaccaria recudere cogitaverat.

2. Praeter sermonem de Corpore et Sanguine Domini sub Emisseni nomine vulgatum, et apud Martenium Isidoro a duobus pervetustis Codicibus tributum, tres spurios nondum editos Zaccaria promiserat, primum contra Arianos et Malatestio Codice, alterum de S. Aemiliano e Vercellensi, tertium e Florentino S. Marci sine titulo. Sermo contra Arianos [Col. 0287B] exstat in Codice Malatestio, in quo sunt etiam Prooemia Veteris et Novi Testamenti, ut expositum fuit 366 capite praecedenti. In Catalogo monasterii Pomposae saeculi XI, hic sermo jam Isidoro ascribebatur, ut infra cap. 46 dicam. Utrobique incipit: Veni, Domine Jesu Christe Redemptor. De hoc ac sequentibus duobus sermonibus quid ego sentiam cap. 72 aperiam.

3. Sermo in laudem S. Aemiliani transcriptus est ex antiquissimo ms. Codice archivii S. Eusebii Vercellensis hoc titulo: In natali S. Aemiliani episcopi Vercellensis sermo B. Isidori. Vir ecclesiasticus, etc. Tertius sermo est contra gulam, cupiditatem, et superbiam, inscriptus, Homilia S. Isidori episcopi. Fratres, oportet nos satis timere, etc. Hujus Florentini S. Marci Codicis uberior descriptio ita refertur.

[Col. 0287C] 4. Codex membranaceus in-8o saeculi XIII in quo aliquot homiliae: sequitur: In nomine Patris incipit epistola de Die dominico, a Deo missa: Diem sanctum dominicum, etc. De septimo throno venit epistola in civitatem Gazam a Domino transmissa, ubi S. Petrus episcopatum accepit. Contra hanc, aut similem aliam epistolam exstat epistola Liciniani episcopi Carthaginiensis in Hispania saeculo VI exeunte ad Vincentium episc. Ebositanae insulae: Inter varias, etc. In principio ipsius epistolae legimus, ut dies dominicus colatur, etc. Edita est tom. V Hisp. sacr., append. 4. Explicatio brevis orationis Dominicae. Aliae homiliae. Tractatus quidam de bestiis quarum in Scriptura mentio. Expositio missae quibusdam versiculis in [Col. 0287D] hanc sententiam:

Est ratio, quod pars altaris dextera missae
Principium finemque tenet, mediumque sinistra:
Dextera Judaeos, Gentiles laeva figurat.
Coepit ab his, transfertur ad hos, refertur ad illos
Nostra fides, et erunt sub mundi fine fideles.
   Hoc animus recolat, hoc tua lingua sonat.

Videtur legendum referatur et sonet pro refertur et sonat.

5. Sequitur Introitus missae: Introitus autem missae nuncupatur, etc. Tractatus de vestibus, de laudibus missae, iterum de sacris vestibus, de missa. Celebratio missae in commemoratione passionis Christi peragitur. In hoc capite citatur Isidorus: item fit [Col. 0288A] mentio diaconi, qui post Evangelium dicere debet: Si quis est catechumenus, procedat foras. Sequuntur alia de missa, et de expositione symboli, ac passio S. Margaritae. Expositio similis missae exstat in Codice Vat. Palatino 1578, ut cap. 84 dicam.

367 6. Haec de sermonibus spuriis Isidori, quorum Zaccaria meminit. An autem pro certo ponendum sit eos esse spurios, suo loco, ut monui, distinctius investigabitur.

7. De Officiis libri duo ad quatuor mss. Codices recogniti, nimirum Bononiensem, Pistoriensem duosque Lucenses. Bononiensis est Codex Albornozianae bibliothecae collegii majoris S. Clementis Hispanorum, membranaceus in fol., num. 10, saltem saeculi XI. [Col. 0288B] In eo est liber beati Hieronymi presbyteri contra Jovinianum haereticum. Liber S. Isidori Ispallensis Ecclesiae episcopi de Origine officiorum. Liber S. Augustini episcopi de Disciplina Christiana. Altercatio Lanfranci et Berengarii de Corpore et Sanguine Christi: Lanfrancus misericordia Dei catholicus Berengario catholicae Ecclesiae adversario. Si divina pietas cordi tuo inspirare dignaretur. Dialogus est Lanfranci cum Berengario. In fine: Explicit conflictus Lanfranci et Berengarii de Corpore et Sanguine Christi.

8. Libri duo de Origine officiorum integri sunt, cum praefatione et indice capitum. Hujus Codicis meminit Bayerius in not. ad lib. V Bibl. vet. Hisp., num. 147: Memini me olim vidisse Bononiae in cel. [Col. 0288C] S. Clementis Hispanorum collegio insignem Officiorum ecclesiasticorum Codicem, qui vulgatis aliquanto auctior videbatur. At variae lectiones, Zaccariae manu ex hoc Codice cum editione regia Matritensi comparato collectae, minime indicant eum vulgatis auctiorem esse. Hunc autem Codicem, uti alios omnes Isidorianos collegii Hispanorum Bononiensis, anno 1748 a Mingarellio et Ponsio collatos fuisse, ex notis ascriptis aliorumque relatione perspectum habeo.

9. Pistoriensis Codex est ille ipse in quo sunt libri Sententiarum, de quo supra. Inscriptio: Incipit prologus in libro Officiorum edito a beato Isidoro episcopo. Est etiam index capitum. Manu partim Zaccariae, partim alterius primus liber collatus apparet: in cujus fine Zaccaria ascripsit: Hucusque contuli [Col. 0288D] anno 1755. Caetera cursim annotavi. Scilicet pauca quaedam ex lib. II in cujus fine: Expliciunt libri Officiorum duo. Incipiunt capitula libri Differentiarum.

10. Duo Lucenses Codices accurate, nescio a quibus, collati sunt: manus enim duorum apparet. Nulla nota Codices inter se distincti sunt. Pro eorum altero haec est epigraphe: Collatio S. Isidori 368 Hispalensis de divinis officiis cum ms. membranaceo Codice Canonicorum majoris ecclesiae Lucanae. Titulus ms. Codicis est. Incipit prologus in libro officiorum edito a beato Isidoro episcopo: qui omnino consentit cum prologo Codicis Pistoriensis modo recensiti. Post prologum est index capitum.

[Col. 0289A] 11. Pro altero Lucensi Codice sic titulum Zaccaria praescripsit: Libri de officiis ecclesiasticis editionis Parisiensis 1580 collati cum Codice Lucensis capituli, de quo Mansius tom. XLV Caloger. Sequuntur variae lectiones charactere alterius, quo in istiusmodi collationibus saepissime usus est Zaccaria. Tom. cit. XLV Caloger. collect. pag. 73, commentarius Joan. Dominici Mansii exstat de insigni Codice Caroli Magni aetate scripto, et in bibliotheca canonicorum majoris ecclesiae Lucensis servato. Codex est membranaceus in-4o, charactere modo Italico minutissimo, modo Italico grandiori, modo quadrato: sive ab uno, sive a pluribus mendose descriptus. Scioli cujusdam medicam manum expertus, saepe gravius vulnus accepit. Quaedam praeterea a Codicis scriptore confuse exarata sunt, [Col. 0289B] et inter se commista. Aetas Codicis hac notatione veteri designatur: A resurrectione Domini nostri Jesu Christi usque ad praesens (sic) annum Caroli regis in Langobardia, in mense Septembrio, quando sol eglypsin patuit, Ind. X anni sunt DCCLXII, m. v. Indicatur annus Christi 787. Colligit Mansius, in scribendo Codice isto aliquot annos fuisse impensos; nam inter alia est excerptum epistolae Leonis III, qui anno 795 pontifex esse coepit.

12. Dubitare tamen aliquis possit num notatio de anno 787 ab exscriptore ex alio Codice, ut fieri solet, descripta fuerit. Aetatem quidem Caroli Magni Codicem referre Mabillonius, qui Codicem inspexit, indicavit, ut Mansius refert. Continentur hoc Codice: 1. Chronicon Eusebii, Latine a S. Hieronymo redditum, [Col. 0289C] et continuatum. 2. Antiphonae nonnullae per anni circulum. 3. Isidori Chronicon. 4. Libri duo Isidori de Officiis, a Mansio collati cum editione Cochlei. Desunt in Codice duo postrema capita de Suffragiis, etc., ut etiam in editione Cochlei, et in collectione de cathol. Eccles. Offic. Coloniae 1568, et in aliis. 5. Historia ecclesiastica Eusebii ex Rufini interpretatione. 6. Epistola S. Gregorii Magni ad quaestiones Augustini Anglorum apostoli, editis exemplaribus auctior. 7. Libri Hieronymi et Gennadii de Vir illustr. 369 8. Romanorum pontificum Vitae sine auctoris nomine, quae Anastasio bibliothecario alibi tribuuntur. 9. Fragmentum Isidori de haeresi et schismate, ex lib. VIII, cap. 3 Etymol., quod Isidori nomen non praefert, et olim fragmentum operis alicujus [Col. 0289D] Hieronymi credebatur. 10. Regulae ecclesiasticae apostolorum, sive noti 50 canones. 11. De Musivis opus jam ex hoc Codice a Muratorio editum tom. II dissert. med. aevi, pag. 668, quem tamen duo alia ejusdem Codicis in vacua pagella fugerunt, De fabrica in aqua, et de Multa. 12. Versiculi Gregorius praesul meritis et nomine dignus, plures et correctiores quam apud Vezzosium in not. ad quartum volumen oper. Ven. Thomasii. 13. Incipit de dogmatibus ecclesiasticis sedis Gennadii episcopi Maxiliensis (sic). 14. Nugae quaedam superstitiosae de numeris. 15. Collectio quaedam Canonum. 16. Liber B. Augustini de quinque haeresibus, falso ipsi ascriptus. Praeter plura alia sequuntur Excerpta Canonum ex quibusdam ecclesiarum [Col. 0290A] Hispaniae Codicibus, et fragmenta lib. VII et VIII Etymologiarum Isidori.

13. Pro secundo volumine promiserat Zaccaria libellum orationum Isidoriani ritus a Blanchino editum, praemissa dissertatione de Isidoriana liturgia: Isidorianam Canonum collectionem Aguirrii et Cennii cum suo de utraque judicio: et concilia duo quibus S. doctor praefuit, cum variis lectionibus. De his omnibus nihil ab eo inchoatum, nedum perfectum invenio; ac solum mihi in ejus schedis occurrit Scipionis Maffei judicium de Codice Veronensi sexti aut septimi saeculi, quo Breviarium Gothicum continetur; de quo ego infra plura disseram.

14. Chronicon pertinebat quoque ad secundum tomum, ad quinque mss. Codices recognitum, videlicet [Col. 0290B] Vaticanum, Lucensem, Pistoriensem, Florentinum S. Marci, Caesenatem Malatestium cum auctario ex tribus Codicibus ad saeculum X. Desiderantur collationes Codicis Vaticani. Adsunt variae lectiones Chronici Isidoriani editionis Breulianae collati cum ms. Codice Lucensis capituli, de quo agitur in collectione Calogeriana opusculorum cit. t. XLV. Inscriptio est a manu Zaccariae, reliqua ab alia. Mansius loc. cit. titulum refert: Chronica Esidori episcopi. Addit se hoc chronicon cum editione Loaisae contulisse, ex quo uberem variantium lectionum messem collegit; et inter alia notat Heraclium in editis an. 5814 370 assignari, in ms. cum anno 5813 componi. Existimo tamen Zaccarianam lectionis varietatem non Mansii sed alterius esse.

15. E Codice capituli Pistoriensis describitur [Col. 0290C] compendium quoddam Chronici Isidoriani, quod incipit: David regnavit ann. XL, Salomon, etc. Finit: Heraclius dehinc quintum annum agit imperii. Fiunt igitur ab exordio mundi usque ad praesentem aeram, hoc est in anno quinto imperatoris Heraclii et quarto principis Sisebuti, anni quinque millia octingenti XIII. Post, interposita vacua pagina, sequitur auctarium: Adoloaldus, etc., usque ad annum 1027.

16. Codex Florentinus S. Marci est membranaceus in-4o, saec. XI, de haereditate, ut initio notatur, Nicolai Niccoli Florentini. Titulus: Incipit liber Chronicorum S. Hisidori Hispalensis episcopi ab exordio mundi usque ad Heraclii imperium, et Sisebuti regis Gothorum principatum, qui regnaverunt circa annum [Col. 0290D] Domini seimila secento: quae duo Italica verba is qui Codicem contulit, pro numeris Romanis, ut puto, ascripsit, ac fortasse eos non intellexit. Nam Isidori Chronicum ad annum mundi 6000 non pertingit. Multum discrepat Codex ms. a Chronico edito. Finit: Explicit liber Chronicorum sive de temporibus sancti Hisidori archiepiscopi Hispalensis.

17. Prosequitur alius Chronicon usque ad Leonis imperatoris, qui Michaeli successit, imperium; ac notandum auctorem hujus supplementi, ubi de Nicephoro imperatore, Leonis antecessore, loquitur ita habere: Sic redargutus Nicephorus ab avaritia sua cessavit . . . et octo annorum praeteritorum redhibitiones a principii (sic) domibus exigere; et erat lamentum [Col. 0291A] magnum. Haec Dominus novit. Ipse ego conscriptor horum viva voce audivi a Theodosio. Sequitur auctarium, Albuinus decimus rex Longobardorum, etc., usque ad annum 1051.

18. Malatestius Codex post Prooemia et alia Isidori opera Chronicon hoc titulo refert: Incipit Chronica S. Ysidori episcopi Spalensis, describens historiarum breviaturas ab exordio mundi.

19. In programmate Zaccariae mentio non fit Codicis Albanii et Mutinensis; e quibus tamen varias lectiones, aliena manu exaratas, in ejus schedis invenio. Albanius est Codex chartaceus num. 4, cujus initio haec legas: Isidori Hispalensis de Viris illustribus. Ildephonsus archiepiscopus Toletanus de Viris illustribus post Isidorum. De ortu et obitu sanctorum [Col. 0291B] Patrum, sed nullo auctoris 371 nomine designato: opusculo tamen altera manu praemissum exstat: Isidori Hispalensis Junioris. Isidori Hispalensis chronica brevis ab initio mundi usque ad Heraclium imperatorem. Librum hunc sic transcriptum dono mihi dedit Illustriss. et Reverendiss. dominus meus D. cardinalis Sirletus, cui plurimum me debere fateor. Romae 22 Junii 1576. B. cardinalis Lomellinus. Inscriptio in Codice est: Incipit liber Chronicorum Isidori Hispalensis episcopi ab exordio mundi usque ad Eraclii Augusti imperium, et Sisebuti regis principatum. Praefatio. Chronicon, multis in locis interpolatum ab aliquo scriptore Gallo, apparet descriptum ex exemplari anno XL Lotharii Francorum regis, et XIV Heraclii imperatoris exarato, ut ex postremis verbis [Col. 0291C] colligitur.

20. Mutinensis Codex quibusdam in locis est mutilus. Titulus est: Incipit liber Chronicorum S. Isydori episcopi. In fine computantur anni usque ad XXVII Caroli Magni, quo tempore descriptus Codex videtur. Atque hanc aetatem arguit specimen characterum, quod apud me habeo. Orthographia codicis est: Eusevius, condedit, adque, reperit, morvi, inlustris, Spanias, nomi pro numi. Verba extrema operis sunt: »A quinto vero anno Heraclii imperatoris usque ad vigesimum octavum Luiprandi regis Langobardorum, et meam infelicis Johannis . . . aetatem subputantur anni CXXIV. Dehinc usque ad XXVII Christianissimi et piissimi domni Caroli Magni regis Francorum et Longobardorum in Italia . . . inveniuntur anni LXII. [Col. 0291D] Colliguntur ergo omnes anni ab Adam usque ad praesentem VIII indictionem, quo (sic) pascha Hebraeorum Idus Aprilis, pascha vero nostra tertio decimo Kalendas Madias (sic), principium mundi quarto Idus Aprilis, luna condita Idus Aprilis, homo ad imaginem Dei factus septimo Kalendas Madias, complentur anni . . . Residuum ergo saeculi tempus humana investigatione incertum est.«

21. Historia Gothorum: de hac nihil annotaverat Zaccaria, nisi eam edendam cum variis lectionibus ex Labbeana editione.

22. De Vita et Obitu Patrum liber: ex mss. Codicibus, Veronensi et duobus Florentinis, variae lectiones collectae, quae in programmate Zaccariae promissae [Col. 0292A] sunt, in ejus etiam schedis apparent. Codex Veronensis plura Isidori opera continet, ac sic describitur a marchione Maffeio in epistola Seguierii ad Zaccariam, 372 cujus antea memini. Codex capituli Veronensis num. 54, scriptione minuscula veteri, rubricatis titulis, ipsisque et prioribus opusculorum versibus majorum litterarum decore effictis: quatuor adveniunt ejusdem Isidori lucubrationes. I. Orditur liber praemiorum dialogus sancti Hieronymi presbyteri. Nec praemia memorat, nec dialogus est, sed Hispalensis illud, de quo Braulio, Prooemiorum librum unum. Editiones: In libros Veteris ac Novi Testamenti Prooemia: sic Matritensis tom. II, p. 310. Post illa Testamenti Veteris ms. liber, Item praefationes librorum Novi Testamenti. Ad Evangelistas non habet ms. [Col. 0292B] scilicet Matthaeus, scilicet Marcus, scilicet Lucas, quae ex ora librorum in textum irrepsere. Penetrat, ms. compenetrat. Post digessit editi viginti versus addunt, quibus ms. caret. Caret etiam periodis quibusdam in D. Petri epistolis.

23. Secundo loco, Incipit vita vel obitus sanctorum qui in Domino praecesserant. Tertio Incipit opuscula sancti Isidori Domino reverendissimo Orosio Isidorus. Liber sequitur, quem tomus secundus Matriti cusus hoc titulo exhibet: Allegoriae quaedam sacrae Scripturae. Idem est ac ille, de Nominibus Legis et Evangeliorum, qui a supposititio Flavio Dextro perperam Cordubensi Isidoro tribuitur. Hoc titulo eum donavit Braulio, puto, quia incipit, Quaedam notissima nomina Legis et Evangeliorum. Guilielmus Cave inter deperditos [Col. 0292C] recensuit, imo nunquam exstasse suspicatur, cum ambigat an idem sit cum libro Prooemiorum: sed Matriti editionem non viderat. Quarto loco in ms. maximis litteris, Incipiunt testimonia divinae Scripturae (et Patrum etiam quorumdam). Isidoriana, et inedita collectio est, quae non inutiliter inter anecdota, si otium suppetet, proferetur.

24. Qui Codicem hunc Veronensem cum editione Matritensi contulit, ita exhibet titulum: Isidori, Incipit vita vel obitus sanctorum qui in Domino praecesserunt. In fine notationem hanc subjecit: Cum in hoc Codice primus libellus prooemiorum Hieronymo tribuatur, opusculum autem hoc nullo auctoris titulo praenotetur, etsi satis antiqua manu Isidori nomen supra marginem ascriptum sit, quae autem sequuntur [Col. 0292D] hunc titulum habeant: Incipit opuscula sancti Isidori, videtur primus amanuensis hoc opusculum Isidoro abjudicare. Sed tantum colligitur amanuensem primum forte ignorasse cujus auctoris sit liber de Ortu et Obitu Patrum. Quod 373 parum obest, praesertim cum idem amanuensis librum Prooemiorum dialogum inepte vocaverit, et S. Hieronymo affinxerit. Opus in ms. Codice post elogia Patrum Novi Testamenti desinit: Explicit vita vel obitus Sanctorum qui in Domino praecesserunt.

25. Primus Codex Florentinus est Laurentianus, plut. 67, n. 12, membranaceus in fol., saeculi XV, in quo est Eusebii et Rufini Historia ecclesiastica, Chronicon Bedae, Gennadius, Isidorus et Ildefonsus [Col. 0293A] de Viris illustribus: quos tres libros de Viris illustribus a se collatos testatur qui varias lectiones collegit ex libro Isidori de Ortu et obitu Patrum, qui libro Gennadii succedit. Inscriptio est: Liber beati Isidori Hispalensis episcopi de ortu, vita et obitu sanctorum Patrum. Incipit prologus. In fine: Liber Isidori de ortu, et vita, et obitu Patrum explicit.

26. Ex Bandinio, tom. II, Catalogi Cod. Latinor. biblioth. Laurent., discimus hoc volumen nitidissimum et ornatissimum esse cum stemmate Mediceo. Liber Isidori, ut idem refert, constat 38 capitibus, quorum primum est de Xysto, ultimum de Severo: plura occurrunt menda. Sequitur additio Braulii, sive praenotatio Operum Isidori. Ildefonsi liber de [Col. 0293B] Vir. illustr. diversum capitum ordinem servat ac liber editus a Fabricio. Primum caput in ms. est de Asterio, sive Astirio, ut in ms. scribitur. Opus desinit: S. Leocadiae tenet habitationis sepulcrum. Sequitur Anonymi additio de S. Ildefonso: Ildefonsus memoria, etc. Haec est Juliani Toletani, quae tamen in nonnullis mss. Felici ascribitur.

27. Alter ms. Florentinus Codex est bibliothecae S. Marci chartaceus saeculi XV. Initio legitur: Hic liber est conventus S. Marci de Florentia ordinis Fratrum Praedicatorum, quem scripsit frater Leonardus Ser Uberti de Florentia, ejusdem conventus filius, qui obiit Romae die XXV Maii 1481. In hoc sequentia sunt. Tractatus beati Bernardi de spirituali exercitio, scilicet lectione, meditatione, oratione, et contemplatione. [Col. 0293C] Verba S. Bernardi de passione Domini: Ab initio conversationis meae fasciculum. Epistola beati Bernardi ad quemdam suum devotum de honestate vitae et religione: Petis a me, mi frater charissime, quod nunquam et nusquam.

28. Epistola beati Bernardi ad quemdam de exercitio religiosi et de gradibus perfectionis: Quoniam, dilecte mi frater, in Domino adhuc me in praesentia tibi posito. In fine de hac epistola notatur: 374 Quae quidem, licet bona sit et utilis, minus tamen sapit, quia nec sensum nec eloquentiam videtur redolere Bernardi. Epistola beati Bernardi ad parentes cujusdam novitii dolentes eum quasi perditum: Si filium vestrum. Ejusdem ad eosdem in persona dicti novitii: Sola causa, qua non licet. Ejusdem ad quemdam qui [Col. 0293D] exierat, et differebat iterum ordinem ingredi: Doleo super te, fili mi Gualfrede.

29. Epistola beati Ambrosii episcopi ad quemdam suum discipulum de moribus et honestate vitae: Dilecte fili, dilige lacrymas. Hoc videtur esse opusculum de institutione bonae vitae, Isidoro in quibusdam mss. libris tributum, de quo nos cap. 83. Liber beati Augustini de Speculo animae. Expositio Hugonis S. Victoris super regula beati Augustini episcopi. Ejusdem Hugonis opus de Claustro animae.

30. Liber S. Isidori Hispalensis archiepiscopi de Viris illustribus, qui post Hieronymum et Gennadium scripsit. Liber beati Hildefonsi archiepiscopi Toletani de Viris illustribus. Liber Sancti Isidori Hispalensis [Col. 0294A] episcopi de ortu, vita et obitu sanctorum Patrum qui in Veteri et Novo Testamento vertutibus claruerunt.

31. Liber Chronicorum Bedae. Jacobi Antonii Marcelli ad Renatum regem Siciliae praefatio in quamdam historiam de sacerdotio Jesu Christi. Sequitur haec historia, quae dictis sanctorum non congruit, de qua nos alibi. Quaedam de Sybilla Erythraea. Epistolae Lentuli et Pilati de Jesu Christo. Epistolae S. Anastasiae et S. Chrysogoni. Legenda S. Roberti episcopi Vormacensis. Vita S. Athanasii episcopi Alexandrini, incerto auctore. Astrologia navalis Aristotelis.

32. Tractatus Joannis Gerson de celebratione missae. Tractatus Bartholomaei Lapaicii ord. Praedicatorum, [Col. 0294B] episcopi Coronensis, de glorificatione sensuum in paradiso: cum elogio auctoris. Historia de excidio Constantinopoleos, scripta ex Chio die 13 Augusti 1453. Sermo in coena Domini habitus in capitulo conventus S. Marci Florentiae.

33. In extrema pagina notatur, exscriptorem Codicis Fr. Leonardum Ser Uberti peste obiisse Romae in conventu S. Mariae super Minervam die XXV Maii 1481. Chronicon Bedae in hoc Codice auctius est edito. Inscriptio operis Isidori est: Incipit liber 375 S. Isidori Hispalensis episcopi de ortu, vita et obitu sanctorum Patrum, qui in Veteri ac Novo Testamento virtutibus claruerunt. In fine: Amen. Laus Deo. 22 Novembris 1472. Explicit liber S. Isidori, etc.

[Col. 0294C] 34. In adversariis Zaccarianis est liber de ortu et obitu Patrum in compendium redactus, de quo in ejus programmate nulla fit mentio. Exstat in Codice membranaceo capituli Veronensis in fol. saeculi X, num. 58, plut. Q, in quo libri septem forte Bedae, aut Rabani. Simillimus huic est Codex Regio-Vaticanus 309, quem cap. 10 describam. Lib. I, num. 8, Incipit de ortu et obitu Patrum. Est, ut dixi, compendium libri Isidoriani, quod collatum est cum alio Codice ejusdem capituli num. 63, plut. P, ubi Bedae Martyrologium Blanchinianum, cujus scilicet variantes lectiones Blanchinus in suis ad Anastasii tomum IV prolegomenis protulit. In hoc Codice 63, post Elogium Titi, additur. Item nomina eorum quorum ignorantur sepulcra. Abel filius Adam, etc., ut apud Isidorum. [Col. 0294D] Lot filius Aram, etc., ut apud Isidorum. Phinees sacerdos, etc., ut apud Isidorum. Machabaei septem fratres, etc., ut apud Isidorum. Juvat credere haec verba ut apud Isidorum in ipso ms. Codice legi, non ab eo esse addita qui opusculum ex veteri Codice transcripsit.

35. Habeo, etiam in schedis Zaccarianis variantes lectiones Codicis Albanii, in quo est Chronicon Isidori, ut paulo ante explicui. Inscriptio est: Isidori Hispalensis junioris de ortu, vita et obitu SS. Patrum, qui Veteri et Novo Testamento virtutibus claruerunt, liber incipit. Praefatio. Quod Isidorum juniorem audis, non alium a nostro celeberrimo Etymologiarum auctore putes: nam idem Isidorus in Codicibus [Col. 0295A] modo senior, modo junior dicitur, iis de causis quas cap. 16 protuli. In eisdem quoque schedis sunt variae lectiones ex Codice Malatestio, in quo sunt Prooemia, et alia Isidori opera: Incipiunt capitula libri Ysidori Spalensis episcopi de vita, ortu, vel obitu sanctorum Patrum. Post indicem capitum ex Veteri et Novo Testamento: Incipit liber Ysidori de vita, ortu, vel obitu SS. Patrum qui in Scripturarum laudibus referuntur: in primis de Adam.

36. De Viris illustribus liber, pro quo Zaccaria collationem septem Codicum mss., Barberinii, Estensis, Florentinorum 376 trium duorumque Bononiensium promiserat. Non invenio, nisi varias lectiones duorum Codicum Bononiensium, quas eruditissimus vir Joannes Chrysostomus Trombellius ad Zaccariam [Col. 0295B] misit. Eas autographas servo cum ejusdem Trombellii litteris ad Zaccariam, quibus discrepantiam etiam scripturae in libris Hieronymi et Gennadii de Viris illustribus pollicetur, die 3 Julii 1754 datis. De his Bononiensibus Codicibus nihil notatum est, nisi utrumque, vel certe eorum alterum esse bibliothecae communis monasterii S. Salvatoris Bononiae.

37. Cum Codicem Laurentianum de ortu et obitu Patrum paulo ante descripsi, observavi, eum qui illud opus contulit, librum etiam de Viris illustribus contulisse. Is autem qualiscunque labor ad nos non pervenit. Ejus loco reperio varietatem lectionis ex Codice Albanio supra descripto, cum de Chronico verba feci. Omittit hic Codex prologum Quamvis superius, etc., atque ita incipit: Isidori Hispalensis [Col. 0295C] de Viris illustribus. De Xysto papa: atque ita deinceps: De Macrobio diacono. etc. Servat editionis Matritensis ordinem.

38. Reperio etiam paratam a Zaccaria praefationem in hunc librum, sed, ut puto, ante confectam quam de editione omnium Isidori operum cogitaret. Videtur enim ita esse comparata praefatio, ut ad Bibliothecam ecclesiasticam Fabricii recudendam deserviret. Fabriciana editio libri Isidori ad plures alias editiones, non ad mss. exemplaria, recognita apparet, notis variorum et quibusdam etiam Zaccariae illustrata. Praefationem suo loco edam, cum scilicet de hoc libro agam; notasque, cum excudetur liber, recensebo. Et Zaccariam quidem de nova Bibliothecae ecclesiasticae Fabricianae editione adornanda [Col. 0295D] cogitasse, ex supellectile ejus litteraria post ipsius obitum intellexi, ut supra jam monui.

39. De Natura rerum liber, cum quatuor mss. Codicibus collatus, videlicet uno Lucensi, duobus Florentinis S. Marci, uno Florentino Laurentiano. Collectae exstant variae lectiones ex his quatuor exemplaribus. Codex Lucensis est S. Mariae Curtis Orlandingorum, sive Orlandigorum, membranaceus in-4o, saeculi XII aut XIII, Incipit liber de astris coeli S. Ysidori Ispalensis episcopi. Incipit prologus. Domino fratri, etc.

40. E duobus Florentinis S. Marci Codicibus alter est saeculi IX, 377 in quo etiam est liber S. Hieronymi de Scriptoribus ecclesiasticis. Incipit Hisidori [Col. 0296A] presbyteri sermone nitidiori (sic). Omittitur prologus. Plura etiam capita in hoc eodem Codice omittuntur.

41. Alter Codex recentior est ad saeculum XII pertinens. Exhibet Etymologiarum opus in viginti tres libros divisum; quorum postremus est hic liber de Natura rerum. Titulus ergo est, Incipiunt capitula libri XXIII. Post prologum est index capitum.

42. Bibliothecae Laurentianae Codex 39, plut. 29, est membranaceus in-4o, saeculi XIII, in quo, praeter librum Isidori de Natura rerum, continetur Carptum de historiis Orientalium Ecclesiarum de eo quod magna est fides Christianorum, et immobiles sermones Domini nostri Jesu Christi, qui dixit: Quodcunque ligaveris super terram, erit ligatum et in coelis; et quia non soli Petro apostolo sit data haec potestas, et cunctis [Col. 0296B] apostolis, verum etiam et omnibus sacerdotibus, qui recte credunt et praedicant verbum veritatis. Item Expositio orationis dominicae: Canones poenitentiales: De concurrentibus epactis, et alia.

43. Isidoriani libri inscriptio est: Incipit liber de astris coeli S. Isidori Spalensis episcopi. Incipit prologus. Domino fratri Sidebuto, Hysidorus. Desinit, quinque existimaverunt, cum circulari tabula trium mundi partium, ut nos docet Bandinius tom. II Cod. Latin. Biblioth. Med. Laurent.



CAPUT XLV. Variae lectiones ex mss. Codicibus ad volumen III editionis Zaccarianae paratae. Obitus et eloqium Zaccariae.

[Col. 0296C] 1. Etymologiarum libros primum et praecipuum opus voluminis tertii editionis suae Zaccaria esse voluerat, ad octo mss. exemplaria emendatos, nimirum Vaticanum num. 624, Estense, Chisianum, Bononiense, Lucense, Florentinum S. Marci, et duo Malatestia. Desunt variae lectiones Vaticani, Bononiensis, et Estensis: adest tamen Codex capituli Mutinensis, mutilus et semiustus, saeculi IX. Incipit a praefatione libri III. Desinit cap. 3 libri IX. Habeo specimen characterum hujus Codicis.

2. Chisianum exemplar est membranaceum in fol., signatum 378 A. 3, 35, saeculi XIV. Incipiunt capitula lib. Isidori junioris Spanensis episcopi ad Braulionem Augustinum (sic) vel ad Sesibutum, suum scilicet dominum et filium scripta. Plurimum differt ab edito, cum in ipso librorum ordine et serie, tum in [Col. 0296D] rebus ipsis quae aliunde ab interpolatore aliquo videntur insertae. Liber I. De Grammatica. Lib. II. De Rhetorica. Ibi cap. 21 ab illo verbo Anadiplosis usque ad finem capitis omittitur. Lib. III. De Dialectica. Lib. IV. De Arithmetica. Lib. V. De Geometria. Liber 6. De Musica. Lib. VII. De Astronomia. Sequitur. Incipit liber de Medicina secundum Isidorum. Cap. 4, post ultima verba additur: Logici rationem, etc., quod fragmentum alibi inter appendices proferemus. Sequitur liber de Legibus, cui praemittitur epistola ad Braulionem. In fine libri de legibus post breve Chronicon additur: In Hispania Judaei baptizantur. Explicit hic Chronica secundum S. Isidorum. Hoc tempore fuit S. Isidorus.

[Col. 0297A] 3. Subjicitur auctarium Chronici: Theodosius anno IV, etc. Desinit: Otto IV annos VII. Hic depositus fuit per Innocentium, et assumptus est Fridericus II, qui nunc imperat. Saeculo igitur XIII ineunte, interpolatum fuit exemplar Etymologiarum, ex quo Chisianum descriptum videtur. Liber XIV totus plane immutatus est duobusque auctus capitibus, altero de terra sancta, altero de Hierusalem gloriosa metropoli. Hinc ad operis finem omnia ex arbitrio immutata: sequitur enim, de haereticorum schismate, Indiculus haereticorum, qui Hieronymo tribuitur: Simon quidam magus, etc., caput de philosophis gentium, de poetis, etc. Indiculum haereticorum ex antiquioribus aliis membranis nos exhibebimus.

4. Lucensis Codex est plut. 2, num 55, collatus [Col. 0297B] cum editione Bignaeana et antiquiori anni 1483. Est membranaceus in fol. saeculi XI, quo haec initio Codicis ascripta sunt: Iste liber est beati Martini Lucensis episcopatus: quem si quis furatus fuerit, aut fraudulenter retinuerit, ex auctoritate hujus matricis ecclesiae, quae caput est omnium ecclesiarum Lucani episcopatus, et canonicorum consensu, anathema sit in perpetuum, nisi reddiderit. Amen, fiat, fiat, fiat, fiat, fiat, fiat. In Codice nullus est pro epistolis titulus. Post epistolas Index capitum libri primi. Tum Incipit liber primus de grammatica et partibus ejus. In fine. Explicit liber Etymologiarum domni Ysidori episcopi. Deo gratias. Amen. Variantes 379 lectiones satis copiosas collegit amanuensis aliquis, vel socius Zaccariae, qui frequenter, ut jam observavi, operam [Col. 0297C] suam in hujusmodi conferendis mss. exemplaribus contulit.

5. Alia manu scriptae sunt variae lectiones non ita uberes Codicis Florentini bibliothecae S. Marci, qui membranaceus est in fol. saeculi fortasse undecimi, in quo Etymologiarum opus in viginti duos libros distributum est, et liber de Natura rerum pro libro vigesimo tertio subjungitur. Inscriptio: Incipiunt textus epistolarum Ysidori et Braulionis ad Ysidorum de petitione libri Etymologiarum. Multa, quae Lucensi Codici peculiaria sunt, in hoc etiam S. Marci reperiuntur.

6. Malatestium Etymologiarum exemplar antiquissimum plut. 21, num. 5, hunc praefert titulum: In nomine Domini nostri Jesu Christi: incipit liber Etymologiarum, [Col. 0297D] etc. Incipit epistola, etc., scilicet epistola Isidori, Omni desiderio, etc., et Braulionis: O pie Domine, etc. Sequitur: Incipiunt libri Hysidori Junioris Spanensis episcopi ad Braulionem Caesaraugustanum episcopum scripti. Incipit prologus. En tibi, etc. Incipiunt capitula libri primi.

7. Praestantissimum hunc Codicem sic describit Mansius in addit. ad Biblioth. medii aevi Fabric. verbo ISIDORUS: Veniam peto ab aequis lectoribus si eorum sub oculis hic repraesentem omnium, quotquot unquam audierim vel legerim, vetustissimum Codicem Etymologiarum S. Isidori, quem servat bibliotheca Malatestarum Caesenatensis, librum quem credo scriptum saeculo VII. Continet vero ille libros viginti quinque, nempe [Col. 0298A] quinque ultra numerum quem editi praeferunt. Id vero discrimen non inde provenit quod addita sint quaedam supra edita, sed ex diversa tantummodo disponendi operis ratione. Ita ergo distribuitur. Quatuor priores libri sunt, ut in editis, excepto quod libri IV caput 13 de initio medicinae deest. In libro V variat nonnihil Chronicon Isidori, quod incipit in hoc Codice Ordinem temporum. Reliqui dein libri usque ad caput 26 (legendum cap. 16 libri XVIII pari passu cum Editis procedunt, sed initium capitis 27 (legendum cap. 17) in Editis est in Codice initium libri XIX; tum caput 20 libri XVIII in editis est ibi liber XX; liber XXI incipit a capite 52 libri XVIII; liber XXII est caput 60 libri XVIII, liber XXIII exorditur a capite 7 libri XIX; denique liber XXV libro XX editorum cohaeret.

[Col. 0298B] 380 8. Additamenta illa, quae in editione Parisiensi 1601, pag. 269, seorsum dantur, hic etiam, sed non omnia, comparent ad marginem descripta, ut talentum, etc., mina, etc., obolus, etc., siclus, etc. Sunt vero haec addititia alterius et paulo recentioris manus quam reliqua omnia. Variantes quaedam occurrunt non contemnendae, quas tamen ego majori diligentia annotare ex temporis angustia prohibitus sum. Unum hoc tantummodo non neglexi. Quo loco in edito lib. XIX cap. 19 legitur canterium, gablaia, guvia, ibi cauteria lingulina. Denique in fine libri eadem ac caetera manu versus isti leguntur:

Ut est labor agricolis vomere proscindere terras,
Est mihi arundineus calamus sulcare novales.
Ille etiam tostas congaudet cernere messes:
Sic et ego finem lecto concludere versum.

9. Descripsit quoque Zaccaria hos versiculos: sed [Col. 0298C] in primo melius legit: agricolis proscindere vomere. Redundat est, ut stet versus. In secundo versu reponendum erit arundineo calamo. In ultimo versu rectius Zaccaria letor pro laetor: nam lecto apud Mansium nihil est. Pro versum praestiterit legere versu. Zaccaria ex eodem Codice haec addidit: Rogo, boni lectores, ut rogetis pro Petro scriptore, si Deum habeatis protectorem. Explicit. Deo gratias semper, amen. Penes me est specimen characterum hujus Codicis, quem antiquissimum esse facile credam: ad saeculum VII, quo scilicet Isidorus obiit, pertinere, Mansio non ita facile assentiar.

10. Joseph Maria Mucciolus edidit Caesenae, anno 1780, catalogum Codicum mss. Malatestianae Caesenatis bibliothecae, Fratrum Minorum conventualium [Col. 0298D] fidei custodiaeque concreditae. Tom. II, pag. 141 seqq., describit hunc ipsum Codicem, plut. 20, num. 4: S. Isidori Etymologiarum libri viginti quinque. Majusculis et quadratis characteribus ad primam Codicis paginam haec epigraphe: In nomine Domini nostri Jesu Christi incipit liber Ethimologiarum editus ab Isidoro Juniore Hispalensi episcopo, ad Braulionem Caesaraugustanum episcopum scriptus. Primo Codicis tegumento interius firmiter adhaeret membranaceum folium, quod rerum in Codice tractandarum indicem continet: Ut valeas quae requiris, etc.

11. Deinde epistolae amoebaeae Isidori et Braulionis. Observat Mucciolus epigraphem Codicis esse: Incipit liber Ethymologiarum, 381 quia, inquit, Isidorus ipse [Col. 0299A] in libros non disposuit, sed, Isidoro defuncto, Braulio ultimam operi manum dedit, inque viginti libros distinxit, addiditque multa utilissima ex variis optimisque scriptoribus collecta, scitu digna, quae alibi vix reperiri poterant.

12. Verum quidem, Isidorum opus in libros non divisisse: verum etiam, Braulionis esse distinctionem librorum. At Braulionem aliquid operi addidisse, aut inseruisse, neque Braulio ipse refert, neque aliunde constat. Diligenter idem Mucciolus singula in Codice contenta exponit, quia, ut ait, tanta est Codex veneranda antiquitate praeditus, ut viri doctissimi qui multas Europae bibliothecas perlustrarunt, fateantur, nec audivisse, nec legisse Codicem hoc vetustiorem. Cumque novam Operum Isidorianorum editionem [Col. 0299B] multi meditentur, ad plenam accuratamque lectionem plurimum conducere potest. Exspectant viri scientiarum amatores ex animo editionem omnium Operum S. Isidori vel jam paratam, vel propediem parandam a cl. abb. Francisco Zaccaria. Utinam fata ejus consilium non praevertant!

13. Iterum de antiquitate Codicis haec observat: Codex vetustissimus est omnium quos insignis bibliotheca Malatestiana Caesenas servat. De hujusmodi Codicis antiquitate si ea consulamus quae excusa sunt in additamentis cl. Mansii ad bibliothecam Fabricianam, saeculi VII est, . . . . licet in pagellis mss. hujus nostrae bibliothecae legamus ab amanuensi (Mansii) scriptum, codicem esse saeculi IX. Saeculi pariter IX esse Codicem sentit eruditissimus abb. Zaccaria, cujus judicium per [Col. 0299C] litteras mihi allatum est a studioso juvene Cajetano Marinio. Addit Mucciolus Zaccariae judicium, quod hujuscemodi est. In celeberrima, quae Caesenae est, bibliotheca Malatestia duo exstant Isidorianorum Etymologiarum Codices membranacei, alter saeculi XI; vetustior alter, num. 5, et fortasse saeculi IX. Uterque multis nominibus commendandus, cum uberrimam variarum ab editis exemplis lectionum segetem suppeditet. In utroque Codice notandum maxime est Isidori Chronicon, quod positum est pro lib. V cap. 37, in Matritensi anni 1599 editione inscriptum: De discretione temporum: nec parum ab impressis ejusmodi Chronici libris discrepat. In recentiore vero exemplo illud singulare est, lib. V capita 4 et 5 S. Isidori de haeresibus praetermitti, in eorumque locum suffici totidem [Col. 0299D] capitulis Indiculum Hieronymi 382 de haeresibus, ex quo multa emendes in inquinatissima Parisiensi ejusdem operis editione, quam primus curavit Claudius Menardus.

14. Haec ex Zaccariae litteris Mucciolus; qui praeterea notat, in marginibus multa esse verba addita, a librario omissa aut indicantia quid peculiare ibi agatur: libro III praemitti praefationem de quatuor sequentibus disciplinis, et aliam praefatiunculam libro XIII; quae duae praefationes, quod sciamus, inquit, haudquaquam in editionibus occurrunt. Parum attente editiones legerat: nam in vulgatis Etymologiarum editionibus obviae sunt ejusmodi praefatiunculae.

15. Mansium deceptum Mucciolus advertit, quod [Col. 0300A] in addit. ad Bibl. med. Fabr. scripserit, deesse lib. IV caput 13, de Initio medicinae: siquidem titulus hujus ultimi capitis exstat, et per errorem librarii legitur, de Initium medicinae: imo in ipsius capitis margine dextro et inferiore visuntur annotatiunculae, quarum ultima verba sunt, Caruticum, Calasticum, Martiatu. Neque ita facile judicari potest aliquid deesse.

16. Post Etymologias sequuntur in eodem Codice homiliae nonnullae S. Augustini, et quaedam quaestiones de sacra Scriptura per interrogationes et responsiones, mutilae in fine. Initium: Quia video te de Scripturis contendere velle, etc. Inter anecdota a Mucciolo editae sunt pag. 249 seqq.

17. Pag. 287. Mucciolus profert indiculum mss. Codicum bibliothecae Malatestiae, quem olim Mansius [Col. 0300B] confecerat. De hoc Codice notatum est esse in eo quaedam Augustini, sed apocrypha. Addit Mansius: Codex iste omnium, quotquot sunt, in hac bibliotheca praestantissimus est, cum scripturam praeferat saeculi IX . . . Annotationes habet nonnullas in margine additas manu paulo recentiori, ac praesertim lib. V, ubi duo leguntur imperatorum constitutiones, quarum priorem desumit auctor ex lib. I Constitutionum. Has leges nuspiam nactus sum. Affirmat Mucciolus, p. 143, Additamenta quae in editione Parisiensi 1601 seorsum sunt excusa, sive in marginibus, sive in textu Codicis omnia conspici, ut talentum, etc., mina, etc., obolus, etc.

18. Discrepantiam scripturae celeberrimi Malatestii Codicis ab editione Matritensi tribus primis libris [Col. 0300C] Zaccaria annotavit, 383 alium Codicem Malatestium recentiorem simul conferens. Hucusque, inquit in fine libri III, contuli Matritensem editionem cum utroque codice Caesenatensi. Porro cum Caesena discedendum mihi esset, caeteros libros conferendos reliqui cum editione Veneta anni 1483 Francisco Gualterio presbytero.

19. Contulit reipsa Gualterius utrumque Codicem Caesenatem, et ex recentiori indiculum haereticorum S. Hieronymo tributum exscripsit, in cujus fine sic notatum invenio: Franciscus Gualterius sacerdos Caesenas exscripsit idibus Septembris anno reparationis humanae 1755. Jam Codex hic recentior Malatestius, plut. 21, n. 1, saeculi XI, hanc praefert inscriptionem: In nomine Domini nostri Jesu Christi incipit Etymologiarum [Col. 0300D] Isidori Spaliensis episcopi liber primus. Sequitur, praetermissis Epistolis vulgo editis, index capitum libri primi.

20. Glossarium: praeter plurium jam editas in Glossarium, quod Isidori nomine circumfertur, observationes, Zaccaria pollicitus fuerat uberrimas Joannis Salomonis Semleri notas, quas ab auctore ad se missas anno 1752 testatur. Invenio in schedis Zaccarianis autographas has Semleri observationes cum litteris ad marchionem Maffeium mense Martio anni 1752 datis, quibus suas animadversiones typis edendas mittit. Sed cum a Maffeio Semlerus intellexisset Zaccariam in novam omnium Isidori Operum editionem incumbere, ultro assensus fuit ut suae in Glossarium [Col. 0301A] notae ad Zaccariam deferrentur: imo quasdam alias in Etymologiarum libros observationes promisit, ut colligitur ex ejusdem litteris ad Maffeium mense Augusto ejusdem anni 1752 scriptis. Re vera adsunt etiam nonnullae Semleri animadversiones in libros Etymologiarum, sed tam difficili charactere exaratae sunt notae in Glossarium et in libros Etymologiarum, tot praeterea lituris inquinatae, ut non magna utilitas inde sperari possit. Tempus, inquit ipse, in altera ex epistolis ad Maffeium, impediebat quominus iterum describi curare potuerim, licet liturarum multitudo id fere efflagitaret.

21. Enimvero enitar, quantum potero, ut eruditis Semleri lucubrationibus in Isidorum respublica litteraria non omnino careat. Ipse titulum hunc apponi [Col. 0301B] jusserat: Glossarium Latinum, quod Isidori nomine aliquoties est editum, variis doctissimorum hominum emendationibus, 384 et aliis novis illustratum a Joan. Salom. Semlero PP. Historiarum et poeseos in academia S. R. I. liberae reipublicae Norimbergensis Altdorfina, Societatis Latinae Ienensis membro honorario. Opus marchioni Maffeio sic inscribebat: Illustr. excellentissimoque domino domino Scipioni Maffeio marchioni, de omni re litteraria bene meritissimo, celeberrimo viro, Glossarii hujus hanc editionem, quam luculentissime ipse adjuvit, D. D. D. Joan. Salom. Semler.

22. Differentiarum libri tres, cum duobus mss. Lucensibus, uno Pistoriensis capituli, et altero Florentino bibliothecae S. Crucis. Ita referebat Conspectus [Col. 0301C] editionis Zaccarianae: sed in ejus Adversariis solum existunt variantes lectiones Codicis unius Lucensis, et alterius S. Crucis; neque eae pertinent ad duos libros Differentiarum verborum, sive de proprietate sermonum, sed ad solum librum Differentiarum rerum. Codex Lucensis est ille ipse in quo contineri etiam dixi libros contra Judaeos. Titulus: Incipiunt capitula libri Differentiarum Ysidori Hispalensis episcopi. Post indicem capitum, Incipit liber Differentiarum Ysidori episcopi.

23. Florentinus S. Crucis Codex num. 233, plut. 20, exhibet etiam prooemia Isidori, ac proinde in praefatione Zaccariae ad Prooemia describetur. Praesentis operis inscriptio est: Incipit liber Differentiarum S. Isidori episcopi Ispalensis. Collati sunt hi duo [Col. 0301D] Codices cum editione Breuliana: sed illud perincommodum in hujus operis et quorumdam aliorum Zaccarianis recensionibus accidit, quod verba editionis non exscribuntur, sed solum numerus notatur qui varianti editionis verbo eodem numero similiter distincto respondeat. Cum autem editionis illius Breulianae exemplar, cui istiusmodi numeri appicti sunt, ad manus non sit, imo neque ubinam asservetur, compertum ego habeam, necesse prorsus est ut non nisi improbo labore Codicum vera lectio investigari, ac saepe etiam nullo modo inveniri possit.

24. Nonnullae sunt variantes lectiones ex Codice Malatestio, in quo, ut saepe monui, prooemia aliique Isidoriani libri continentur. Inscriptio: Incipit liber [Col. 0302A] Differentiarum Ysidori Spalensis episcopi. Haec sunt differentiae rerum. Sequitur: Explicit liber primus. Incipit secundus de differentiis verborum. Solum ex prologo notatur discrepantia scripturae.

25. Etsi autem in programmate Zaccaria varias lectiones Codicis 385 Vaticani 624 non memoraverit, quasdam tamen ex eo Codice in adversariis invenio pro libro Differentiarum nominum sive verborum. Erunt fortasse qui scire cupiant cur tam pauca Zaccaria e mss. exemplaribus bibliothecae Vaticanae excerpserit; siquidem ipse in volumine sui itineris litterarii per Italiam sibi per otium mss. Codices Vaticanos consulere licuisse narrat.

26. Verum si narrationis ejus seriem expendimus, colligemus potius nullum ipsi fuisse otium ut bibliothecae Vat. mss. exemplaria excuteret. Refert [Col. 0302B] part. I Itiner. litter. per Italiam, cap. 6, se anno 1754, dum Florentiae consisteret, a serenissimo Mutinensium duce Francisco III accersitum, ut Atestiae bibliothecae praeesset. Tum haec addit:

27. Verum antequam Mutinam proficiscerer, Romam petendam mihi esse intellexi, ut Vaticanos aliarumque bibliothecarum, quae in principe illa terrarum urbe magno numero sunt, mss. Codices consulerem ad eam, quam paro, Isidorianorum Operum editionem. Itaque a P. Ignatio vicecomite, Societatis nostrae tunc generali praeposito, facultate impetrata, Septembri mense Romanum iter aggressus sum. Qui e nostris Romanis sociis mihi maxime amicitia adjuncti sunt, Lagomarsinius, Nocetius, Contuccius, Carpanius, Mazzolarius, Lazerus, Boschovichius, Cunichius, Faurius, aliique bene multi, de litteris optime meriti, quorum nomina percensere longum omnino esset, in Tusculano omnes rusticabantur. [Col. 0302C] Ne tamen Roma, invisis illis, discederem, ut Urbem ingressus fui, bibliothecas statim adire et Isidorianos Codices conquirere undique constitui, ut, eo demum labore perfunctus, Tusculum ad eos amplectendos excurrerem. Quare ut Vaticanae bibliothecae, cujus potissimum Codices in animo erat conferre cum editis Isidori exemplis, facilior mihi pateret aditus, Fabio Danzetta, Societatis nostrae doctissimo ac sapientissimo viro, auctore, duce autem Hieronymo Lombardio, et ipso nostrae Societatis praesbytero pererudito, ad Benedicti XIV P. O. M. pedes me supplex advolvi. Incredibile dictu est quanta me clementissimus pontifex benignitate exceperit, multa de meorum studiorum ratione atque consilio exquisierit, atque omnem mihi opem promiserit praestiteritque. Illud etiam ad caetera tantae clementiae officia accessit, ut semel in singulas, quibus Romae morabar, hebdomadas diebus Veneris pontificem ipsum adire mihi licuerit, ejusque doctissimis colloquiis frui.

28. Pontificia igitur auctoritate ad Vaticanam me [Col. 0302D] contuli bibliothecam, immensum illum vetustae eruditionis thesaurum; atque ab ejus doctissimo aeque atque humanissimo praefecto Assemanio facile impetravi ut Isidorianos omnes Codices per otium consulere mihi liceret. Lustrata Vaticana bibliotheca, Ghisianam et Barberiniam adii; Vallicellanam quoque excussi. Per tempus mihi non licuit in illis ultra Isidorianos Codices excurrere. Interea qua est humanitate Petrus Lazerus, Romani 386 nostri collegii bibliothecae praefectus, relicto tantisper Tusculo, ad Urbem venit, ut bibliothecam illam a meo post theologica studia Roma discessu mirifice auctam, Dominici Franchinii rectoris studiis potissimum atque auspiciis, exornatamque mihi ostenderet. Atque ex ea sane non pauca potuissem in hoc volumine edenda mutuari. Cum tamen paucis ante mensibus primum miscellaneorum ex illius mss Codicibus librum Lazerus ipse, litteraria plaudente republica, [Col. 0303A] protulisset in lucem, nolui in alienam, ut aiunt, messem falcem immittere. Quare in mentem venit bibliothecam potius domus nostrae professae excutere, et si quid in ejus Mss. delitesceret notatu dignum, in adversaria referre, in hoc deinde libro publicis formis excudendum. Atque consilio huic meo potissimum favit praeter Societatis nostrae, quem antea memorabam, generalem praepositum P. Ignatium vicecomitem, Dominicus Turanius Siculus praestantissimus sacrae, ut aiunt, Poenitentiariae theologus. Laborem hunc tamen distuli, dum redirem Tusculo, quo cogitabam; incredibile enim me tenebat sociorum meorum videndorum desiderium. Tusculum igitur me contuli, ubi etiam apud Lagomarsinium, qui tum podagra laborabat, me perhumaniter invisit Benedictus Stay, poeta elegantissimus; hinc ad Castrum Gandulphi et Albanum quoque diverti, unde rediens doctissimum abbatem Rodulphinum Venutium rusticantem conveni. Paucis tandem Tusculanae commorationis elapsis diebus, aegre ab [Col. 0303B] amicis divulsus, quos inter accesserat Prosper Buttarus, Auximas nobilis, ac praeclarissimae indolis juvenis, Romam contendi.

29. Praesulem illustrissimum multisque mihi nominibus memorandum, Franciscum Xaverium Zeladam ab expeditione, nescio qua, redeuntem exspectabam. Rediit enimvero citius quam credideram. Quare quos deinceps Romae transegi dies, inter ipsum et domus nostrae professorum bibliothecam partitus sum. Sed ad Codices mss. hujus bibliothecae vertendus est sermo. Hi sunt, etc.

30. Neque hunc solum librorum mss. catalogum Zaccaria suae Romanae commorationis tempore confecit, sed et nummorum aliquot Romae paulo ante inventorum notitiam acquisivit, ac diligenter descripsit. Atqui cum iter Romanum mense Septembri aggressus fuerit, ut vidimus, nihilominus mense Novembri [Col. 0303C] ejusdem anni ineunte, jam Mutinam adierat, ut narrare pergit eod. cap. 6: Sed Roma tandem deserenda fuit, imo et Florentia, ad quam urbem recto itinere contendi, ut, rebus meis collectis, Mutinam proficiscerer. Igitur Mutinam veni sub Novembris initium. Non ergo mirandum si, ad editionem quam tunc maxime parabat, Isidori Operum pauca e bibliotheca Vaticana collegerit. V. C. Aloysius Cuccagnius in Vita Zaccariae, quam nuper edidit, non sine magna diligentiae laude ex variis monumentis collectam, num. 36, ex mss. 387 schedis colligi posse putat, Zaccariam statim atque praefectus bibliothecae Atestiae fuit renuntiatus, Mutinam se contulisse, antequam iter Romanum aggrederetur: sed vel ex ipso titulo cit. cap. 6 Itineris litterarii contrarium [Col. 0303D] patet: Mense Augusto Mutinam accersitus auctor a serenissimo duce Francisco III, ut Atestiae bibliothecae praesit. Antequam eo migret, Septembri mense Romam adit, etc.

31. Cum ergo Zaccaria anno 1758 suae editionis Isidorianae Conspectum ediderit, scilicet postquam vetera bibliothecae Vaticanae exemplaria inspexerat, et in eo vix quidquam e bibliotheca Vaticana se deprompturum promiserit, consequens est ut credamus non multa eum ex hac bibliotheca excerpsisse, neque ab alio sibi excerpi impetrasse. Nihilominus septem paginas charactere nescio cujus exaratas in Zaccarianis schedis reperio, ad ipsum, ut opinor, post editum programma delatas, quibus variae, quas [Col. 0304A] dixi, lectiones Differentiarum sermonum annotantur, et nonnulli alii Codices Vaticani, in quibus Isidoriana exstant opera, scilicet undeviginti breviter recensentur, alicujus scripturae varietate in uno vel altero descripta, veluti speciminis loco. Hactenus de litterario Zaccariae apparatu ad Isidorianam editionem, cujus industriae et laboribus hac in parte Hispani maxime grati esse debemus.

32. Atque hic esset locus, ut, quoniam jam sine adulationis nota doctissimum virum laudare possumus, elogium ejus texeremus. Sed quam latus sese aperiret dicendi campus! Et nos quidem ad alia festinamus. Vitam ejus pro dignitate, ut modo innuebam, V. C. Aloysius Cuccagni, qui id negotium in se suscepit, posteritati commendavit. Ea ego [Col. 0304B] proferam quae Zaccaria ipse de primis suis studiis anno 1750 aut seq. scribebat, ut bibliothecae Jesuiticae insererentur, omisso magno operum catalogo, quae jam tum ediderat. Cognomen ejus non uno modo in schedis mss. ad bibliothecam Jesuiticam pertinentibus exaratum reperio, Zaccarias, Zacharias, Zaccaria. Hoc postremum ego ex idiomate Italico retineo.

33. Zaccaria Franciscus Antonius. Venetiis natus est anno 1714, 27 Martii. Viennae Austriae Societatem ingressus est anno 1731, Octobri mense: hinc absoluto tirocinio Goritiam missus, humaniores litteras quadriennio docuit, ad theologiam vero audiendam evocatus est Romam: deinde Mediolani solemnem quatuor votorum professionem misit (forte emisit), 15 Augusti anno 1747. Nunc per Italiam concionatoris munere fungitur. Eminentissimus Quirinus in epistola ad P. Hieronymum Lagomarsinum, 13 Augusti 1749 perscripta, p. 12, de eo sic loquitur.

[Col. 0304C] 388 34. Demum te rogo, Hieronyme, ut nomine meo salutem plurimam dicas Franc. Ant. Zaccariae, sodali tuo, tecumque in praesens Florentiae moranti, ac certum eumdem facias magni me aestimare ipsius eruditionem, quam testantur plures ab eo in lucem editae lucubrationes. Illustrissimus, idemque doctissimus Joannes Baptista Passerius dissertationem de veterum ossilegio Patri Zaccariae inscripsit, quae Florentiae edita est anno 1747 tom. I Monumentorum Societatis Colombariae Florentinae. Clarissimus autem Antonius Franciscus Gorius, tom. I Symbolarum litterariarum, pag. 34, ait: Summa cum laude memorandi quoque sunt e Societate Jesu presbyteri eruditissimi Emmanuel de Azevedo Lusitanus, ejusque socii in aerumnoso opere edendo, nempe Thesauro Liturgico, Petrus Lazerius et Franciscus Antonius Zaccaria. Percrebuerat nimirum fama eum Romam accersitum iri Patris de Azevedo socium, atque id quidem ferme constitutum fuerat, sed certis de [Col. 0304D] causis consilium hocce immutatum est.

35. Haec, ut dixi, exstant in schedis mss. bibliothecae Jesuiticae, quas Franciscus Oudin, et Joannes Ludovicus Courtois, dum Societas Jesu staret, accuratissime collegerunt. Multa ex iis monumentis misere perierunt: sed multa adhuc penes me asservantur, quae illustrandae prope omnium scientiarum ac nationum historiae litterariae utilia esse possunt, et ut sint operam, si potero, aliquando dabo. Jam elogium funebre, quod pollicitus sum, Zaccariae tumulo insculptum hoc est: Franciscus Antonius Zaccaria, patria Venetus, sacerdos Societatis Jesu, cujus institutum, quandiu exstitit, candide professus est, pluribus copiose docte orthodoxeque editis [Col. 0305A] libris, de litteris, de scientiis, de religione optime meritus. Vixit ann. LXXXII, mens. VI, dies XIV. Decessit ad VI Idus Octobris MDCCLXXXXV (1795). P. Q.

36. Addo aliud epitaphium, a V. C. hujus facultatis peritissimo magistro Stephano Antonio Morcellio compositum, quod typis editum circumfertur. Sed in utroque corrigendum vixit annos LXXXI pro LXXXII.

[Col. 0306A] Quieti et memoriae Franc. Antonii Zaccariae, domo Venetiis, omnibus litteratorum muneribus functi, religione et doctrina clarissimi, in quo Ecclesiae studium, et recte sentientium amor enituit, labor scribendi, judicium, delectus summa putantur. Pius vixit ann. LXXXII, m. VI, d. XIIII, aetatem operum numero supergressus. Amici seni optimo mitissimo F. C.



Pars secunda. DE SINGULIS S. ISIDORI OPERIBUS, EORUMQUE PECULIARIBUS EDITIONIBUS.
[Col. 0305]


389 CAPUT XLVI. Recensentur Opera S. Isidori ex veteribus bibliothecarum catalogis.
[Col. 0305B]

1. In antiquissimis bibliothecarum catalogis qui ad nos pervenerunt, interdum Opera S. Isidori indicantur: quae commemorare operae pretium erit, cum ut melius intelligatur quanti olim Isidorus habitus fuerit, tum maxime ut de veris ejus operibus securius judicare possimus.

2. Fuldensis monasterii celebre nomen est. Ejus bibliothecae antiquissimus catalogus exstat in Codice Vaticano-Palatino 1877, saeculi X circiter, sic inscriptus: Quot et quorum libri fuerint in libraria Fuldensi. Etsi autem post quosdam Hieronymi libros recensitos manu notatur, Index bibliothecae Laurissanae, tamen [Col. 0305C] clare perspicitur catalogum Fuldensem continuari: nam index bibliothecae Laurissanae jam in hoc volumine praecessit, et diversus ab hoc Fuldensi est. Ibi: Isidori libri Etymologiarum viginti unus, etc., ut in catalogo mox referendo bibliothecae Laurissanae, ex hoc eodem 390 Codice. Hic legitur de Nativitate, non de civitate, et non indicatur liber II ad Florentinam. Desinit: apostolorum Petri et Pauli. In fine catalogi: Descriptio Arculfi de situ Hierusalem, et locorum sanctorum in circuitu ejus, et Isidori de ordine creaturarum in uno Codice. Videtur scriptum creatura aut creaturae.

3. Codex. Vaticano-Palatinus 57, membranaceus in 4o, saeculi IX circiter initio, exhibet indicem vetustissimum librorum monasterii S. Nazarii in Laurissa, [Col. 0305D] ex quo plures Codices per varia rerum discrimina in bibliothecam Palatinam, atque inde in Vaticanam transierunt. In hoc indice enumerantur Libri Isidori Etymologiarum viginti unus in uno Codice. Ejusdem libri tres (Sententiarum). Primus sic incipit: Quod Deus summus et incommutabilis sit. Ejusdem de Natura rerum liber, et liber Differentiarum. Ejusdem ad Florentinam sororem suam de civitate (lege de nativitate) Domini. Ejusdem Proaemiorum, et Chronica. Breviarium ejusdem super divinae historiae libros. Isidori de origine (forte de ordine) creaturarum in quaternione. Sententiae et Chronica in quaternionibus. In hoc indice praeter libros biblicos plerique Codices referunt opera SS. Patrum; in his Bedae quoque et [Col. 0306B] Albini. Notatur etiam libellus Quinti Julii Hilarionis de origine mundi in uno Codice: item Expositio Justi episcopi (Urgellitani) in Cantica canticorum: item liber Prognosticorum Juliani episcopi, scilicet Toletani; cujus, ut puto, est etiam liber, qui appellatur Anti Cymenon; quippe legendum est Antikeimenn.

4. Alius catalogus ejusdem bibliothecae uberior describitur in cit. Cod. Vaticano-Palatino 1877. Consonat praecedenti recensio Operum S. Isidori usque ad incommutabilis sit: pergit: Secundus de sapientia. Tertius de flagellis Dei in uno Codice. Ejusdem de Natura rerum (supra, id est, liber Rotarum) liber; et liber Differentiarum I. Et de origine officiorum libri II, et Synonyma ejusdem libri II, et quomodo accipiendum sit, Nolite judicare, et de Trabe et Festuca, haec omnia in uno Codice. Ejusdem ad Florentinam sororem suam, [Col. 0306C] de civitate (nativitate) Domini, passione, resurrectione, regno, atque judicio liber I, liber II de gentium vocatione in uno Codice. Ejusdem prooemiorum, et chronica, et ejusdem de significatione nominum ad Orosium in uno Codice. Breviarium ejusdem super divinae historiae libros, et versus, qui scripti sunt in armaria sua ab ipso compositi, et in eodem libro Sermo S. Augustini in natali S. Joannis 391 Baptistae, et in natali apostolorum Petri et Pauli. Isidori de origine (ordine) creaturarum, etc., ut supra. Prope finem: Item liber glossarum, et Chronica Isidori; et sententia (sic) Senecae in uno Codice.

5. In alio Codice Vaticano-Palatino 233 chartaceo in folio, pag. 294, ex catalogo, ut videtur, alicujus veteris bibliothecae recensentur Isidori libri tres de [Col. 0306D] summo bono, et libri viginti Etymologiarum, et Isidorus de officiis ecclesiasticis, cujus finis: sententiis firmaretur, ut in editione Grialii. Alii quaedam addunt. Continet hic Codex flores ex Operibus S. Augustini collectos. Ejusdem bibliothecae Vaticano-Palatinae codex 226 chartaceus in 4o saeculi XV, eadem Isidori opera simili modo repraesentat, sed extrema verba librorum de officiis ecclesiasticis omittit.

6. Pezius, tom. III Thesaur. Anecdot., part. III, col. 609, ex notitiis antiquis monasterii Benedictoburani haec refert: Describuntur libri, quos ecclesiae S. Michaelis ad Quochalum tradidit Kisyla monialis, regali Francorum progenie edita. Kisyla per suos sacellanos scribi eos libros fecerat, scilicet per Engilhardum, [Col. 0307A] Chadoldum, Tracholfum Frisingensis ecclesiae episcopum, Rudpertum, Racholfum. In his est liber Synonyme, scilicet Isidori: nam libri donati a Kisyla, sive Gisela, aut Gisala, uxore Childerici regis Merovingiorum ultimi a suis depositi, ad monasterium Benedictoburanum postea delati sunt. In catalogo autem librorum monasterii Benedictobarani saeculi XIII apud Pezium loc. cit. recensentur: Isidorus Etymologiarum . . . Sententiae Isidori, item alius liber sententiarum . . . Isidolus (sic) de synonymis. Notatur, Etymologiarum Codicem esse bonae notae, saeculo X scriptum.

7. Carolus Meichelbeck ordinis Benedictini, tom. I Hist. Frising. part. I, sub Josepho episcopo III Frisingensi, sic narrat: Uxor illius (Childerici depositi) Gisala inter religiosas moniales Parthenonis ad Cochelum [Col. 0307B] Boiariae lacum nuper instituti, ac Benedictoburano monasterio subjecti, se recondidit . . . Ejusdem Gisalae vetustissimi Codices hodieque in dicto monasterio Benedictoburano exhibentur illaesi. Inter hos igitur reponenda censeo Synonyma Isidori, quae proinde saeculo VIII exarata fuisse dicendum erit. Hinc etiam colligitur quam falso nonnulli tradiderint Childericum caelibem fuisse: imo Mabillonius Annal. Benedict. lib. XII, pag. 154, n. 55, 392 ex Fontanellensi chronographo refert filium Childerici, e regno dejecti, Theodoricum clericum effectum fuisse.

8. In praefatione ad tom. I Thesauri Anecdot., num. 43, Pezius ex catalogo librorum monasterii Weinhenstephenensis saeculi XI circiter profert: Isidorus de Summo Bono. Et iterum, num. 71, ex catalogo [Col. 0307C] librorum saeculi XIII qui in Canonica S. Nicolai Pataviae existebant, sed anno 1395 combusti sunt, exhibet: Isidorus de Summo Bono, Isidori epistolae. ibidem, num. 45, In bibliotheca, ait, Canonicorum Frisingensium quidam Codices ad mille annos proxime accedunt. Gregorii Magni, Hieronymi, Isidori, etc. Opera non sine stupore spectavimus. Orosius saeculi circiter VIII, etc. Eodem tom. I, part. 3, ex libro Joannis Egonis de Vir. illustr. monasterii Augiae Divitis, cap. 12, constat, Kerardum monachum saeculo X Synonyma uno volumine comprehensa conscripsisse: quae Isidori nsotri Synonyma esse facile sibi quivis persuadebit: sermo est enim de librario, non de auctore libri. In dissertatione isagogica ejusdem Pezii ad tom. II, pag. 11, ex Codice saeculi XII referuntur [Col. 0307D] libri, Gotwiciensi ecclesiae ab Heinricio donati, ut Eucherius de Hebraicis nominibus. Isidorus breviter super totam bibliothecam (intelligo in totam sacram Scripturam). Item Sententiae Isidori de utroque Testamento, etc.

9. Montfauconius in Diario Italico, cap. 6, indicem librorum monasterii Pomposae saeculi XI affert, in quo »Isidori epistola ad Mastonem episcopum (Al., Massonem, Massanum, Massenum) de sacerdote lapso per poenitentiam, posse resurgere in gratiarum pristinum statum: incipit: Veniente ad nos famulo. Liber Etymologiarum Isidori Spalensis episcopi. Liber prooemiorum de Novi et Veteris Testamenti. Item liber S. Isidori de Vita, Ortu et Obitu [Col. 0308A] Sanctorum Patrum qui in Scripturarum laudibus referuntur. Hic liber sic incipit (Allegoriae): Incipiunt nomina . . . Sanctorum Patrum Veteris Testamenti mystice exposita a S. Isidoro Spalensi episcopo: hic liber sic incipit: Adam figuram Christi gestavit. Item nomina sanctorum de Novo Testamento: hoc opus sic incipit: Quatuor. Chronica S. Isidori Spalensis episcopi, describens historiarum breviarium, ab exordio mundi usque ad Heraclii tempus liber. Liber Differentiarum Isidori Spalensis episcopi: hic liber sic incipit . . . Item de distinctionibus quatuor vitiorum: hic liber sic incipit: Contra haec tamen quatuor virtutum genera. (Est finis libri II Differentiarum.) Item secundus de differentiis 393 verborum: hic liber sic incipit: Isidorus lectori salutem: [Col. 0308B] Plerique veterum sermonum differentias distinguere studuerunt. Sermo Isidori contra Arianos, qui sic incipit: Veni, Domine Jesu Christe redemptor noster.«

10. De indice librorum mss. qui in monasterio Bobiensi saeculo X servabantur, sermonem habui in Prolegomenis ad Dracontium num. 27, ex Muratorio tom. III Antiq. Italic. medii aevi, col. 817 seq. In antiquiori ejus bibliothecae parte invenio; Librum I, in quo continetur ars cujusdam, et Synonyma, et Chronica apostolorum. Isidori Synonyma fortasse sunt. Clarius de Isidoro: Item de libris Ysidori: Expositum in Genesi I. De diebus, et septimanis, temporibus, et signis libros II (fortasse ex Etymologiis, aut ex libro de Natura rerum). Officiorum [Col. 0308C] libros V, et in uno ex his continentur epistolae diversorum, et Synonyma Ciceronis, et gloss. Libros differentiarum tres. Libros Prooemiorum II. Libros et Homologiarum (Etymologiarum) IV. Libros Sententiarum III. Librum de ordine creaturarum I. Chronica Ysidori librum . . . . Pergit infra catalogus: Item de canonibus . . . . Item librum canonum I, in quo habetur Ysidori de ordine rerum . . . . Formula vitae honestae cujusdam Martini (Dumiensis) . . . . Synonyma Ciceronis . . . . Librum Ysidori de vitiis I.

11. Haec omnia in vetustiori, ut dixi, bibliotheca. Sequuntur in Catologo libri quos Dungalus monasterio Bobiensi saeculo IX donavit: in his catologus refert Librum Etymologiarum Isidori unum: inter libros vero Benedicti presbyteri librum officiorum Isidori [Col. 0308D] unum. Inter libros Theodori presbyteri: Prognostica Juliani Pomerii liber . . . . Chronica Isidori liber I . . . . liber I Ysidori, Servii, etc. (ea quae de grammatica agit in Etymologiis, ut puto) . . . . De dialectica Martiani, Augustini, Apulei, et Isidori liber I. Advertendum est, numerum I, II, III, etc., libris appositum, non indicare partes in quas opus divisum sit, sed tot in bibliotheca esse volumina quae ejusmodi opus contineant. Notare etiam juvat, jam tum Pomerii cognomen Juliano Toletano episcopo affictum fuisse, quod uni convenit Juliano Pomerio, natione Mauro, auctori trium de Vita contemplativa librorum, qui sub Prosperi nomine vulgati circumferuntur.

12. Bibliotheca Pistoriensis edita a Zaccaria anno 1752 exhibet catalogum librorum saeculi XII hoc [Col. 0309A] titulo: Breve recordationis 394 de thesauro ecclesiae S. Zenenis: ubi inter alia sunt Isidorus Etymologiarum, . . . Summum bonum Isidori; quod fortasse exemplar est indicatum inter libros qui exstant, pag 13, S. Isidori Spalensis libri tres, scilicet Sententiarum.

13. Tomo I Monastici Anglicani exstat charta de terris, ornamentis, vestimentis, atque libris ecclesiae S. Petri monasterii Excestrensis a Leofrico loci episcopo, qui obiit anno 1071, datis; et inter libros, pag. 223, referuntur Liber Isidori Etymologiarum et passiones apostolorum . . . . Liber Isidori de miraculis Christi.

14. In Hispaniae sacrae tom. XXXIV, pag. 455, de Oveco episcopo Legionensi traditur, quod anno [Col. 0309B] 951 circiter monasterio S. Joannis de Vega, a se fundato, inter alia donaverit libros ecclesiasticos VII, id sunt Antiphonarium, etc. Libros spirituales X, id sunt, Vitas Patrum . . . . Sententiarum beati Isidori, et Synonyma ejus; Sententiarum domini Gregorii, etc. Fortasse Tajonis opus Sententiae domini Gregorii dicuntur.

15. Monasterio Fontanellensi, ut in ejus Chronico cap. 12 refertur, tempore abbatis Wandonis anno 742 seqq. inter alios libri hi Isidori acquisiti memorantur: Item in eodem libro Differentiarum spiritualium et carnalium Isidori Junioris Hispalensis episcopi, in quo sunt capitula quadraginta duo . . . . Item in eodem capitula tredecim ex libro Sententiarum Isidori. Ansigisus, qui fuit abbas anno 823 seqq., ut ex cap. 16 ejusdem Chronici constat, monasterio Fontanellensi [Col. 0309C] donavit, Tagii (Taii, vel Tajonis) Sententiarum volumen unum. Monasterio Flaviacensi Apocalypsin S. Joannis, quo Codice continebatur etiam Liber S. Isidori Differentiarum . . . . Librum testimoniorum Isidori de Christo et Ecclesia Codicem unum. Ejusdem Etymologiarum Codicem unum. Ejusdem Rotarum (de Natura rerum) ad Sisebutum regem Codicem unum.

16. Inter veteres catalogos recenseri non debet index Codicum mss. basilicae S. Petri Romae in Codice Regio-Vaticano 1598 chartaceo in 8o exstans, commemorandus tamen, vel quia ms. latet, vel ob dignitatem archivii. In eo recensentur haec, fol. 7, Isidori Hispalensis super librum Geneseos usque ad librum Judicum. Fol. 8, ex lectionario scripto anno [Col. 0309D] 998, Isidori episcopi testimonia de Christi passione. Scilicet ex libris contra Judaeos. Fol. 9, Isidori episcopi de incarnatione. Ex iisdem libris. Ibid. De Divinis officiis charactere 395 antiquo. Fol. 80, Isidori, quare virgines in benedictione velentur. Ex cap. 18, lib. II de Officiis prope finem.



CAPUT XLVII. Operum Isidori catalogus ex antiquis scriptoribus.

1. Braulionis et Ildefonsi de Isidoro dicta, qui ejus tempore vixerunt, expendimus cap. 3, 4 et 5. Quaedam etiam similia de Isidori lucubrationibus constant ex auctore Vitae ejusdem Isidori, qui vulgo Lucas Tudensis esse creditur: alia cap. 14 protulimus ex Cerratensi, qui eamdem Vitam in compendii formam [Col. 0310A] digessit. Libri qui a Braulione recensentur sunt septemdecim, qui alia etiam opuscula Isidori exstare ait. Auctor monachus chronici Silensis apud Florezium tom. XVII Hisp. Sacr. quatuordecim tantum Isidori libros, vel fortasse quindecim agnovisse videtur, cum loquens de Gothorum chronicis sic habet num. 6: Scripta sunt haec in libro beati Isidori, quem inter alios quatuordecim a se editos de Vandalorum et Suevorum Gothorumque gestis diligenter composuit. Quibus tamen verbis potuit intelligere Isidorianos Codices, quibus plura opera continerentur. Florebat hic auctor saeculo XII ineunte. Eos nunc scriptores excitabimus, qui data opera in clarorum virorum recensendis libris versati sunt.

2. Notkerus Balbulus, qui saeculi X initio decessit, [Col. 0310B] librum de Interpretibus divinarum Scripturarum edidit, qui a Pezio tom. I, part. I, Anecdot., pag. 17, vulgatus fuit, a Fabricio in fine tom. V Biblioth. medii aevi recusus. Caput 5 inscribitur: De his qui ex occasione disputationis propriae quasdam sententias divinae auctoritatis explanaverunt: ubi post alia sic Balbulus pergit: Libri Isidori Hispaniensis episcopi, Etymologiarum nomine titulati, omnimoda te perficiunt scientia. Item Sententiarum ejus utilissimus liber occurrit. Item alius de Patribus Veteris et Novi Testamenti. Item alius de Officiis et ordinibus ecclesiasticis, qui tibi mox Dei gratia futuro sacerdoti maxime sunt necessarii, in quibus omnem rationem, et nomina singularum festivitatum et jejuniorum reperies, ut praeco Dei populo futuras stationes praenuntiare possis in Keriki (in ecclesia). Quia si non annuntiaveris [Col. 0310C] populo, qui speculatoris officium desideras, veneritque 396 gladius, et tulerit eum (Ezech. XXXIII, 6), ipse iniquitate sua morietur, sanguis autem ejus de manu tua requiretur.

3. Scribebat Notkerus ad Salomonem, discipulum suum, postea Constantiensis Ecclesiae episcopum. Non commemorat, quamvis id maxime ejus scopus postularet, Isidori commentationes in sacram Scripturam. Fortasse non nisi eas commentationes legerat, quae permistae et confusae sub Eucherii nomine venditantur; de quibus cap. 6 sic refert: Habes Eucherium, nescio, utrum ipsum quem beatissimus Augustinus presbyterum ex Hispania veteri morbo calculi laborantem per sanctissimum Stephanum in libro vigesimo [Col. 0310D] secundo de Civitate Dei narrat curatum: an alium episcopum, vel doctorem, qui multas et ulilissimas interpretationes, tropologias et anagoges sacrarum Scripturarum proposuit, et dissolvit. Alio loco de Eucherio isto ejusque nomine inscriptis commentariis agemus.

4. Sigebertus Gemblacensis, qui valde senex obiit anno 1112 aut seq., in libro de Script. eccl. ita Isidorum nostrum laudat c. 55: Isidorus Junior, Hispalensis episcopus, multa scripsit. Scripsit ad Braulionem episcopum viginti libros Etymologiarum. Scripsit librum Proaemiorum, de libris Veteris et novi Testamenti, quos in canone recipit Ecclesia catholica. De ecclesiasticis Officiis ad Fulgentium. De Ortu, Vita et Obitu sanctorum Patrum qui in Scripturarum laudibus [Col. 0311A] efferuntur. Ad Orosium librum de significationibus nominum. Ad Sisebutum librum de Natura rerum. Scripsit et librum de Differentiis verborum, librum de Proprietate rerum, librum Sermonum, librum ecclesiasticorum dogmatum. Scripsit Synonyma, ubi inducuntur duae personae, una hominis plangentis, altera rationis admonentis. Scripsit et lamentum poenitentis, distinctum alphabeto, addita oratione. Scripsit de Conflictu virtutum et vitiorum librum unum. De mysteriis Salvatoris librum unum. Totum Vetus Testamentum simpliciter exponendo percurrit. Scripsit et alia saeculari litteraturae competentia, quae commemorare nihil ad nos.

5. Item Sigebertus cap. 51 breviter Isidorum Cordubensem commemorat: Isidorus, Cordubensis episcopus, scripsit ad Orosium libros quatuor in libros [Col. 0311B] Regum. Sed hoc ipsum opus ad nostrum Isidorum Hispalensem quoque pertinere simillimum vero est, ut ex cap. 65 colligitur. Videtur autem Trithemius nihil aliud de Isidoro Cordubensi audivisse, nisi quod apud Sigebertum legerat, quamvis 397 uberius illum laudet cap. 120. De Script. eccles.: »Isidorus senior, episcopus Cordubensis, vir in divinis Scripturis valde peritus, et saecularium litterarum non ignarus, ingenio promptus, et satis disertus eloquio, non minus conversatione morum quam scientia Scripturarum insignis, cujus eruditio apud veteres in magno pretio existebat: scripsit non pauca in divinis voluminibus opuscula, de quibus ego tamen reperi opus egregium, quod edidit ad sanctum Orosium presbyterum Hispanum, in quatuor libros Regum libri IV. De [Col. 0311C] caeteris nil reperi. Claruit sub Theodosio et Honorio principibus, anno Domini 420.«

6. Anonymus Mellicensis saeculi duodecimi scriptor in libro de Scriptoribus ecclesiasticis, a Fabricio in Bibliotheca ecclesiastica post Bernardum Pezium in Bibliotheca Benedictina Maurinorum rursus edito, cap. 26, Isidori haec opera enumerat. »Isidorus Hispalensis episcopus, qui beato Leandro in episcopatu successit, multa et magna opuscula edidit. Nam inter alia Synonyma scripsit, et abbreviationem temporum, quam ad Constantinum Heraclii filium perduxit: librum quoque Etymologiarum, librum Officiorum, et librum Virorum illustrium. Praeterea sermones plurimos, diversis temporibus habitos, stilo egregio scriptos transmisit ad posteros.«

[Col. 0311D] 7. Honorius Augustodunensis saeculo XII librum suum de luminaribus ecclesiae, sive de Scriptoribus ecclesiasticis concinnavit, ubi cap. 4 lib. III sic refert: Isidorus, Hispalensis episcopus, innumera scripsit opuscula, ex quibus haec sunt: libri Etymologiarum viginti duo, liber Glossarum, liber Sententiarum, Synonyma, liber de differentia. Totum Vetus Testamentum dupliciter exposuit, historice et allegorice, et multa alia. Floruit sub Heraclio.

8. Saeculo XIV claruit Gulielmus Pastrengus, sive de Pastrengo, Petrarchae praeceptor et amicus, qui in libro de Originibus rerum Venitiis anno 1547, per Nicolaum de Bascharinis excuso, de scriptis virorum illustrium ordine litterarum disserit: et pag. 43 seq. haec de Isidoro. »Isidorus, gente Hispanus, Hispalensis [Col. 0312A] episcopus, Heraclii imperatoris temporibus clarens, scripsit Soliloquiorum vel Synonymorum libros duos, Sententiarum libros tres, de origine Officiorum libros duos, Ad Florentinam sororem suam contra Judaeos libros duos, Ad Horosium episcopum de significatione veteris et Novi Testamenti libros duos, Allegoriarum in Genesin librum unum, in Leviticum librum unum, in lib. Numeri librum unum, in Deuteronomium librum unum, in Josue librum unum, in lib. Judicum librum unum, 398 in lib. Regum librum unum, de Corpore et Sanguine Domini tractatum unum, et alia plura. Item librum Differentiarum; item librum Etymologiarum; item grande volumen Epistolarum Decretalium Romanorum pontificum, Canonesque conciliorum per successionem [Col. 0312B] temporum diversis in locis per orbem a catholicis episcopis celebratorum. Ex quo constat Joannis praepositi Belvacensis, et Gratiani decreta ut plurimum fuisse decerpta. Item de Vita et Obitu Sanctorum, qui in Domino Sanctorum praecesserunt. Item de Natura rerum. Item librum Artium. Item librum Differentiarum. Item librum de Summo Bono.«

9. Notatur in hac Pastrengi editione opus Michaelis Angeli Blondi cura ab omni errore expurgatum prodire. At Montfauconius in Diario Italico pag. 48 advertit mendis infinitis foedatum esse, ut vix apta sententia eruatur, hiulcum, et lacerum in multis: quod vel ex Isidori elogio satis intelligitur. Quaedam tamen auctoris propria sunt, ut quod libri Sententiarum [Col. 0312C] bis diversis titulis indicantur; nisi Isidoro affingit alias Sententias ex opere Taionis Samuelis in nonnullis Mss. per errorem, ut puto, vocati, quod imperfectius quam credebat Riscus edidit. Vide 67.

10. Non omittam Trithemium, quamvis saeculum XVI jam attigerit; nam in veteribus Mss. exemplaribus evolvendis vehemens studium ac maximam diligentiam collocavit. Is in libro de Script. ecclesiast. cap. 232, ita Isidori operum catologum texit:

Isidorus Junior episcopus Hispalensis post Leandrum, vir in divinis Scripturis eruditissimus, et in saecularibus litteris nulli suo tempore secundus, ingenio subtilis, sensu clarus, eloquio compositus, carmine excellens et prosa, non minus sanctitate quam doctrina insignis effulsit. Hic dicitur Junior ad differentiam Senioris episcopi Cordubensis, cujus [Col. 0312D] supra (cap. 120) fecimus mentionem, vel alterius etiam, qui eum praecessit, Hispalensis episcopi. Scripsit autem iste Isidorus Junior multa praeclara opuscula; de quibus duntaxat reperi subjecta. Ad Braulionem episcopum Etymologiarum lib. XX. Disciplina a discendo. - In Genesin allegorice lib. I. Historia sacrae legis. - In Exodum lib. I. Quaedam mysteria. - In Numeros lib. I. Ideo hic liber unus. - In Leviticum lib. I. Sequens Leviticus lib. - In Deuteronomium lib. I. Liber Deuteronomii. - In Josue lib. I. Post mortem Mosi. - In Judicum lib. I. Historia Judicum. - In Regum lib. IV. Post librum Judicum sequitur. - In Ruth lib. I. - In Paralipomenon lib. II. - 399 In Esdram, et Nehemiam lib. III. - In Tobiam lib. I. - In Judith lib. I. - In Esther lib. I. - In Job. lib. I. - In Psalterium lib. I. - In Proverbia Salomonis lib. I. - In Ecclesiasten lib. I. - In Cantica canticorum lib. I. - In librum Sapientiae lib. I. - In Ecclesiasticum lib. I. - In Esaiam prophetam lib. I. - In Jeremiam lib. I. - In Ezechielem lib. I. - In Danielem [Col. 0313A] prophetam lib. I. - In duodecim prophetas minores lib. XII. - In Machabaeorum lib. II. - In quatuor Evangelia lib. I. Liber generationis. - In Epistolas Pauli lib. XIV. - In Actus apostolorum lib. I. - In Epistolas canonicas lib. VII. - In Apocalypsin lib. I. - Interpretationis Novi et Veteris Testamenti lib. II. Domino meo, et Dei servo. - Prooemiorum lib. I. Quinque libri Mosi. - Differentiarum lib. I. Inter Deum et hominem. - De Ortu et Obitu sanctorum lib. I. Adam protoplastus. - Ad sororem contra Judaeos lib. II. Dominae sanctae Florentinae sorori. - Synonymorum, vel Soliloquiorum lib. II. Venit nuper ad manus. - De illustribus Viris lib. I. Osius Cordubensis. - De summo bono Sententiarum lib. II. Summum bonum Deus. - De Origine officiorum lib. II. Ea, quae de Officiis. - De sancta Trinitate lib. I. - De Corpore et Sanguine Domini lib. I. De Officio missae lib. I. - Decretum canonum lib. I. - De Computo et Natura rerum lib. I. - De Proprietate rerum lib. I. - Sermonum lib. I. - Ecclesiasticorum dogmatum lib. I. - Lamentum poenitentiae lib. I. - De Astronomia [Col. 0313B] lib. I. Domino et filio charissimo. - Historiam, sive Chronicam lib. III. - De Cosmographia lib. I. - De grammatica et vocabulis lib. I. - Allegoriarum quoque lib. I. Mysteria sacrae Script. - De haeresibus lib. I. - Epistolarum ad diversos lib. I. Alia quoque multa scripsisse dicitur, quae ad notitiam meam non venerunt. Claruit sub Heraclona imperatore, filio Heraclii, anno Domini 630, temporibus Sisebuti regis Gothorum in Hispania, et ob sanctissimam vitam et conversationem suam catalogo sanctorum insertus est: cujus festum celebratur XVIII Kalend. Februarii.«

11. Trithemius, ut mihi quidem videtur, solum ea Isidori opera viderat, quorum initium ascribit. Ex his autem solum desiderantur quatuor commentariorum libri in quatuor Evangelia, quorum hoc notatur initium, Liber generationis. In aliis operibus enumerandis interdum Trithemius unum in duo vel [Col. 0313C] tria partitur pro diversis ejusdem libri titulis, ut haec omnia distinctius a nobis suis quaeque locis exponentur. Isidorus, qui XVIII Kal. Februarii, sive die 15 400 Januarii in Martyrologio Romano dicitur: Beatus Isidorus sanctitate vitae, fide et miraculis clarus, alius a nostro Isidoro est. Secutus sum editionem Fabricii in Bibl. Ecclesiast. Alibi varius est ordo librorum, et duo libri distincti indicantur Allegoriarum lib. I et Mysteria sacrae Scripturae lib. I, ac revera nullus Allegoriarum liber incipit, Mysteria sacrae Script.



CAPUT XLVIII. Quonam ordine in hac nostra editione Isidori opera collocanda sint. De Etymologiarum libris primo loco disseritur.

1. In Operibus Isidori simul edendis aliis alius ordo [Col. 0313D] placebat, ut vidimus. Diversam a caeteris viam mihi tenendam censui. Primum enim locum iis operibus assignare volui, quae quodammodo universalia sunt, ac propemodum omnia argumenta complectuntur. Inter opera vero quae de re quapiam peculiari agunt, argumentorum dignitatem sequar; ut biblica praemittantur, atque suo ordine sequantur dogmatica, theologica, liturgica, canonica, mystica, poetica, physica, historica. In singulis autem classibus eamdem regulam observabo, ut ea praeferam quae communiora sunt, et per plures ejusdem licet generis species vagantur.

2. Hic ordo, ut ad editionem regiam Matritensem propius quam alii accedit, ita hanc utilitatem prae [Col. 0314A] caeteris secum fert, quod in operibus universalioribus notiones rerum communiores praescribuntur, quae facile ad peculiarium argumentorum intelligentiam deducunt. Qui enim ante alia omnia Etymologias Isidori, libros Differentiarum rerum et verborum, glossarium Latinum sive ejus, sive certe ex ejus operibus magna ex parte excerptum perlegerit, ac mente perceperit, haud ita difficulter reliqua ejus opera percurrere poterit. Ita etiam in biblicis si Allegoriae in Vetus et Novum Testamentum, si elogia Patrum Veteris et Novi Testamenti, si Prooemia in libros Veteris et Novi Testamenti praemittantur, expeditior aperietur via ad commentaria in singulos libros percipienda. Superest ergo ut de singulis operibus, eo ordine quem in editione sequar, singillatim et accurate sermonem [Col. 0314B] instituam.

3. Etymologiae Isidori opus sunt omnium reliquorum maximum 401 et praecipuum: de quo consulendi sunt Braulio et Ildefonsus in Isidori elogio supra cap. 3 et 5, praeter alios auctores Vitae ejusdem Isidori cap. 13 et 14, et epistolas amoebaeas Isidori et Braulionis. Canonico Legionensi scriptori Vitae Isidori asserenti, ab ipso adhuc juvene opus Etymologiarum inchoatum fuisse, satis fidere non possumus. Ostendi cap. 21 et 27 Isidorum anno circiter 630 Codicem Etymologiarum ad Braulionem misisse.

4. Multo antea per litteras Braulio Etymologias sibi mitti rogaverat: Omnimoda, inquit, supplicatione deposco, ut librum Etymologiarum, quem jam, favente Domino, audivimus consummatum, promissionis vestrae [Col. 0314C] memores, servo vestro dirigere jubeatis: quia, ut mihi sum conscius, magna ibi ex parte servi tui postulatione sudasti. Alias iterum litteras eadem de re Braulio ad Isidorum dedit, quae interciderunt antequam ab Isidoro legerentur. Rescripsit Braulio: Septimum, ni fallor, annum tempora gyrant, ex quo me memini libros a te conditos Originum postulasse, et vario diversoque modo praesentem vos me frustratum esse, et absenti nihil inde vos rescripsisse, sed subtili dilatione modo necdum esse perfectos, modo meas litteras intercidisse, aliaque multa opponentes ad hanc usque diem pervenimus, et sine petitionis effectu manemus.

5. Ex his liquet, Isidorum multo ante annum 630 quo libri Etymologiarum ad Braulionem missi sunt, in hujuscemodi opus incubuisse: ac conjicere possumus, [Col. 0314D] eam epistolam, qua Braulio ait audiisse se opus jam esse consummatum, septem annis scriptam fuisse ante alteram, qua ait: Septimum, ni fallor, annum tempora gyrant, etc. Aliud etiam ex hac secunda Braulionis epistola colligitur, quod prae oculis habendum, scilicet aliquos Etymologiarum libros sive titulos ab Isidoro seorsum in vulgus fuisse editos, antequam Braulio totum corpus accepisset. Ita enim post multa pergit: Ergo et hoc notesco, libros Etymologiarum, quos a te domino meo posco, etsi detruncatos corrososque, jam a multis haberi. Inde rogo ut eos mihi transcriptos integros, emendatos, et bene coaptatos digneris mittere, ne raptus aviditate in perversum, cogar vitia pro virtutibus sumere. Putarem [Col. 0315A] legendum corrasosque pro corrososque: innuit enim Braulio-partes aliquas operis e suo corpore fuisse avulsas.

402 6. Mirum ergo non est, si exemplaria Etymologiarum multis in locis varient, et aliquando alia aliis sint auctiora. Quin etiam, ut ego puto, Isidorus post integrum exemplar ad Braulionem directum in autographo suo quaedam alia aut addidit, aut mutavit. Nam Etymologiarum opus ejus generis est, ut semper aliquid denuo addi possit, aut reformari. Ildefonsus certe de Isidoro ait: Scripsit quoque in ultimo ad petitionem Braulionis Caesaraugustani episcopi librum Etymologiarum, quem cum multis annis conaretur perficere, in ejus opere diem extremum visus est conclusisse. Cum autem anno circiter 630, ut dixi, [Col. 0315B] Etymologias ad Braulionem Isidorus deferri curaverit, et deinde ad annum usque 636 superstes fuerit, consequens est ut etiam post exemplar ad Braulionem transmissum in eodem opere magis magisque perficiendo allaboraverit.

7. In epistola qua Isidorus Etymologias ad Braulionem mittit, ait Codicem esse INEMENDATUM: Codicem Etymologiarum cum aliis Codicibus de itinere transmisi, et licet inemendatum prae valitudine, tamen tibi modo ad emendandum statueram offerre, si ad destinatum concilii locum pervenissem. Ubi fortasse legendum est pervenisses, ut cap. 21 conjiciebam. Braulio hoc ipsum intellexit, cum dixit in Praenotatione librorum Isidori: Codicem Etymologiarum . . . . quamvis imperfectum ipse reliquerit, etc. Cum enim [Col. 0315C] Isidorus dicat se decrevisse Codicem inemendatum ad emendandum Braulioni offerre, opus ad umbilicum jam perduxisse videtur, ac solum voluisse ut Braulio exemplar ex Isidori autographo descriptum emendaret. Braulio enim contra ab Isidoro libros Etymologiarum transcriptos integros, EMENDATOS, et bene coaptatos, sibi mitti postulaverat.

8. Semlerus in praefatione ad notas mss. Glossarii Isidoriani, Braulionis verbis permotus, existimat Isidorum Codicem Etymologiarum non integrum reliquisse, et autographum suum ad Braulionem misisse, pluribus spatiis et intervallis distentum, quibus quotidie supplementa sufficere, et quae denuo occurrebant addere et congerere solebat. Nam cum Braulio asserat Codicem esse nimia magnitudine, id Semlerus [Col. 0315D] interpretatur ob ejuscemodi spatia et intervalla: ipsa enim magnitudo, qua hodie constat, nimia dici non possit. Verum haec ratio imbecilla est; nam verbo nimia non ita inhaerendum est, ut immensum Codicem 403 indicet. Est autem Etymologiarum Codex valde magnus, non solum si conferatur cum caeteris Isidori ac plerisque aliis veterum scriptorum operibus, sed etiam in seipso spectatus, ut videre licet in multis ingentibus membranis, quibus libri Etymologiarum tantum continentur, praesertim cum charactere majusculo scripti sunt. Nic. Antonius non dubitat appellare immensae molis opus: quanquam is fortasse non tam magnitudinem quam operis laborem et conatum commendare voluerit. Sed Braulio certe [Col. 0316A] nimiam magnitudinem Codicis celebrare non debuit ob plura illa spatia et intervalla, quibus nihil erat exaratum.

9. Braulio quidem, cum Isidorus opus Etymologiarum rogatu ejus fecisset, et sive inemendatum, sive imperfectum reliquisset, e re sua esse arbitratus est Codicem titulis solum ab Isidoro distinctum in libros partiri. Minus recte Fabricius Bibl. Vet. Lat. lib. IV, cap. 8, n. 14, de Etymologiarum opere ait: Isidorus scripsit et imperfectum reliquit: Braulio deinde complevit, et in libros digessit; quod alios etiam existimare video. Non ait Braulio opus se complevisse aut emendasse, quamvis facile credere possimus curasse eum, ut sine librariorum erroribus, quoad ejus fieri posset, describeretur. Nequaquam [Col. 0316B] vero ex Braulionis verbis arguere licet eum aliqua aut mutasse, aut addidisse. Neque assentiri doctis alioquin hominibus possum, qui, quoties in Etymologiis aliquid occurrit quod nulla ratione excusari posse ipsi autumant, illico clamant ejusmodi errorem a Braulione intrusum fuisse. Videntur enim ii ignorare quantus vir fuerit Braulio, cujus elogium ex Ildefonso in libro de Viris illustribus referetur, in cujus etiam commendationem nonnulla cap. 4 protulimus: non quod Isidoro aequiparandus sit, aut non fuerit facilius Braulionem potius quam Isidorum errasse; sed dum non constat Etymologias a Braulione ullo modo interpolatas fuisse, aequitas postulat ut si quid occurrerit quod Isidoro omnino indignum sit, non Braulioni, sed cuivis alteri interpolatori, intolerabilis [Col. 0316C] error imputetur.

10. In quot titulos Isidorus Etymologiarum opus diviserit, omnino latet: neque vero satis patet in quot libros Braulio diviserit. Communis persuasio est eum in viginti libros divisisse: et haec est pervulgata operis divisio, cui favet edita Praenotatio 404 Braulionis: Ego in viginti libros divisi. Receptam hanc opinionem infirmare conatus fuit Bayerius in not. ad lib. V, cap. 4, n. 93, Biblioth. vet. Hispan. »Braulio, inquit, non in XX sed in XV libros Isidori Etymologiarum opus discrevit, testibus vetustis, quotquot viderim, Codicibus ante annum Christi millesimum exaratis: vidi autem non paucos; binos suppeditat bibliotheca regia Escurialensis, alterum litera Q, plut. 11, num. 24, aera 781, seu Christi anno [Col. 0316D] 743, alium item antiquissimum ecclesiae olim Ovetensis lit. b, plut. III, n. 14, atque in utroque in Braulionis Praenotatione de Etymologiarum opere legitur, distinctum ab Isidoro fitulis, non libris, quem ego (inquit Braulio) in XV libros divisi. Consonat Hispana ejusdem operis saeculi XIV versio in eadem bibliotheca Escurialensi exstans lit. b, plut. I, n. 13 . . . El qual porque le fiso por mio ruego, maguer que el non lo acabò, empero departilo yo en quince libros.« Alia ejusdem Bayerii in hanc sententiam verba exhibebo cap. 67, cum ejus Animadversiones de quarto Sententiarum libro Isidoro in quodam Codice ascripto proferam.

11. Inter varias lectiones ex nostris mss. exemplaribus, [Col. 0317A] quas ad Braulionis Praenotationem illustrandam cap. 3 ascripsi, nihil est quo Bayerii sententia confirmari possit: et in ipsis antiquis membranis, in quibus Braulionis Praenotatio exhibet in XV libros divisi, Etymologiae in XX libros dividuntur. Neque id Bayerius dissimulat, sed reponit: Potuit curiosior aliquis statim, aut non longe a Braulionis morte, potuere librarii nonnullos e quindecim libris subdividere, aut priorem operis oeconomiam refingere, quin ipsi aliquid addiderint: id quod vetustissimo omnium Caesenatensi Malatestarum saeculi VII Codici accidisse Fabricius (Mansius potius in supplemento ad Fabricium) tradit Biblioth. med. et inf. in Isidoro num. 25, nam cum XXV omnino libris constet, nihil tamen continet quod in vulgatis Codicibus non exstet.

[Col. 0317B] 12. At vero quanto facilius fuit ut numeri XX a librario aliquo in XV commutarentur, unde hic error in plura exemplaria permanaverit, quam ut ex quindecim libris ita aliquis viginti libros confecerit, ut nullum reliquum fuerit exemplar primae divisionis quindecim librorum? Versio vero Hispana praenotationis Braulionis est illa ipsa quae a Rodriguezio de Castro tom. II Bibl. Hisp., pag. 294, edita fuit: neque haec est genuina Braulionis 405 Praenotatio, sed alia interpolata, de qua jam dictum. At versio italica genuinae praenotationis, Alchaino interprete, de qua cap. 70, num. 17, viginti libros exprimit, in venti libri. Itaque ego verum censeo Etymologias a Braulione in viginti libros fuisse discretas: quae causa est cur pleraque exemplaria in hoc librorum [Col. 0317C] numero consentiant, vix ullum minorem numerum indicet. Eccur autem in nonnullis etiam antiquissimis exemplaribus in plures quam viginti libros opus distribuitur? Rationem istiusmodi variae divisionis inde existimo peti posse, quod Isidorus ipse in titulos, ut Braulio refert, opus divisit, qui tituli plures fuerunt, ut ego censeo, quam viginti. Constat etiam ex Braulionis litteris ad Isidorum, plures Etymologiarum libros, sive titulos malimus appellare, ante seorsum vulgatos fuisse, quam Codex integer ad Braulionem deferretur. Praeterea exemplar autographum Etymologiarum, ut nuper arguebam, penes Isidorum remansit. Facile ergo fuit, ut, quamvis Braulio opus ad viginti libros redegerit, tamen alii vel ex autographo Isidori, vel ex separatis libris antea [Col. 0317D] editis, vel ex titulorum quorumdam ratione ac divisione, numerum librorum auxerint, uti in quibusdam etiam ordinem commutarunt.

13. Id distinctius explicabitur, cum Codices mss. exponentur: nunc satis sit observare, communem esse vulgatum in Regia Matritensi editione ordinem et divisionem librorum; nihilominus in multis mss. exemplaribus antiquis, in quibus divisio viginti librorum conspicitur, apparet adhuc a prima manu fuisse divisionem illam in viginti quinque libros, quam Codex Malatestius, a Bayerio indicatus et a nobis cap. 45 recensitus, praefert, ut in Codice 1 Vaticani Archivii et in aliis. Albanius Codex numerum etiam XXV librorum offert, sed ita divisus est, [Col. 0318A] ut potius XXVI referre deberet: ipsi autem numeri multis lituris corrupti et immutati sunt, ut aliquod vestigium cernatur, librum nunc vigesimum a prima manu fuisse inscriptum numero XV, quod divisioni a Bayerio propugnatae favere potest.

14. In aliis mss. libri Etymologiarum sunt viginti duo, ut in Codice Florentino S. Marci, de quo cap. 45; etsi enim libri viginti tres indicantur, tamen ultimus, sive vigesimus tertius, est liber de Natura rerum. Numerum etiam viginti duorum librorum Honorius Augustodunensis assignat: et in sessione vigesima prima concilii 406 oecumenici Florentini apud Labbeum tom. XIII, col. 1113, sic legitur: Etiam de tempore beati Gregorii Dialogi floruit Isidorus nomine in Hispania: unum ejus testimonium dicam. [Col. 0318B] Fecit librum Etymologiarum divisum in viginti duos libros: in duodecimo libro cap. 3 sic ait: Hoc autem interest inter nascentem Filium et procedentem Spiritum, etc. Ubi observandum diversum etiam librorum ordinem indicari: nam locus allatus nunc exstat cap. 3 libri VII. Codex Vaticanus 623, cap. 93 describendus, Etymologias in viginti libros dividit, sed prima manu librarii notatur, aliquos ponere viginti octo libros, et loca divisionum singillatim indicantur. Plura exempla variae divisionis librorum cap. 55 occurrunt.

15. Ad ordinem librorum quod attinet, in nonnullis mss. liber de legibus praefertur libro de medicina, ut in Albanio et in Caesenate minus antiquo. Mirum quantum variat in librorum rerumque ordine [Col. 0318C] exemplar Chisianum recensitum cap. 45. Codex Regio-Vaticanus 1850, initio mutilus, magnam librorum commixtionem et perturbationem continet, ac multis locis interpolatus auctusque est, ut explicabo cap. 101. In pluribus etiam vetustis exemplaribus reperio deesse librum X Etymologiarum, quo voces quaedam per alphabetum explicantur; in quibus libro nono proxime succedit liber undecimus: fortasse quia jam tum glossarium Isidori nomine circumferebatur, adeoque inutile videri poterat librum X, qui glossarii vices gerit, caeteris Etymologiarum libris inserere.

16. Minus obvia est divisio Etymologiarum in duas partes, quarum prior decem priores libros, posterior reliquos decem complectitur, sed eodem numerorum [Col. 0318D] ordine usque ad vigesimum continuatos, ut cernitur in Codice Vaticano 623, quem cap. 93 recensebo: ac simili fere modo indicatur in Codicibus duobus Florentinis S. Crucis, de quibus cap. 55, ubi plura de mss. Codicibus Etymologiarum aut exprimuntur aut indicantur.

17. De titulo non valde laborandum nobis est: libri mss. constanter inscribunt Etymologiae, recentiores nonnulli Etymologicon Isidori; alii ex usu etiam veteri et frequenti Isidorus Etymologiarum, ut quodammodo per excellentiam noster S. Doctor cognominetur Isidorus Etymologiarum: quod in recensione Codicum mss. facile cuivis occurret. Sequiori aetate multi hujusmodi 407 tituli invecti fuerunt, [Col. 0319A] ut Magister Sententiarum, Valerius Historiarum, etc.

18. Etsi autem veteres scriptores, cum hos libros laudant, Etymologias appellant, tamen recentiores non pauci Originum libros solent nuncupare, quem titulum Vulcanius, Bignaeus et Breulius in suis editionibus praetulerunt. Deceptus quippe fuit Franciscus Padilla, Centur. 7 Histor. Eccles. Hisp. fol. 227, qui cum a Baronio libros Originum laudari vidisset, asseruit ejusmodi opus inter alia Isidori non reperiri. Suspicatur Nic. Antonius appellationem Etymologiarum Braulionem affixisse operi a se parato editioni, et, sicuti membra secrevit, ita caput adaptasse, paululum ab auctore, qui Origines sese mittere reliquit scriptum, deflectentem, aut ab Isidoro [Col. 0319B] nondum appositum titulum supplevisse. Isidorus quidem exiliter et modeste, ut ait Nic. Antonius, de suo opere existimans, his verbis Braulioni illud nuncupavit: En tibi, sicut pollicitus sum, misi opus de origine quarumdam rerum ex veteris lectionis recordatione collectum, etc. Sed non inde colligi debet, Originum titulum potius quam Etymologiarum, ab Isidoro fuisse inditum, cum is in epistola nuncupatoria ad Braulionem inscriptionem, ut videtur, non retulerit, sed argumentum libri exposuerit.

19. Aliunde certum est, Etymologiarum opus jam ante editionem non solum a Braulione, sed ab Isidoro etiam ita appellatum fuisse, ut ex amoebaeis eorum epistolis liquet. Isidorus vocat Codicem Etymologiarum, Braulio primum librum Etymologiarum, tum [Col. 0319C] libros Etymologiarum. In secunda autem epistola, ubi libros Etymologiarum appellat, prius libros Originum dixerat. Igitur etsi Etymologiarum titulus, quo Ildefonsus etiam usus fuit, communior et verior est, tamen alter Originum sustineri potest: ac fortasse auctor ipse titulum conjunctum Etymologias, sive de origine rerum inscripsit. An alicubi opus hoc vocetur Liber de omnibus scientiis, dubitat Montfauconius in Biblioth. mss.: nam recensens in bibliotheca monasterii S. Martini Turonensis Codicem 92 annorum 800: Liber de omnibus scientiis, addit, An Isidori Hispalensis sit, videndum: neque ad aliud Montfauconius respicere potuit opus nisi ad Etymologias.

20. Etymologicum opus Braulioni ab Isidoro nuncupatum [Col. 0319D] 408 fuisse diximus: idque nemo non dicit. Sed certumne est Braulioni et non alteri nuncupatum? Minime dubito quin Braulioni Isidorus Etymologias dedicaverit, non solum quia id epistola dedicatoria in plerisque membranis exstans suadet, sed etiam quia mutuae utriusque epistolae omnino persuadent. Invenio tamen, in Codice Regio-Vaticano 112, exarato saeculo XI ineunte, post sex epistolas amoebaeas Braulionis et Isidori in quibus est etiam epistola dedicatoria Isidori ad Braulionem, et post librorum indicem, qui epistolis succedit, addi praefationem ad Sisebutum regem, iisdem omnino verbis quibus ad Braulionem. Ita etiam Palatinus 283. Ottobonianus vero 336 ita inscriptionem refert: Libri Isidori ad Braulionem, vel ad Sisebutum. [Col. 0320A] Ottoboniani 343 et 427 epistolam nuncupatoriam ad Sisebutum, non ad Braulionem, proferunt. Confer de his aliisque mss. caput 55.

21. In Chisiano exemplari, descripto cap. 45, et in Codice 2 Archivii Vaticani, de quo cap. 107, disjunctio ita adhibetur, ut dicantur Etymologiae scriptae ad Braulionem, vel ad Sisebutum, suum scilicet dominum, et filium. Quidni autem accidere potuerit, ut utrique opus inscriberetur? Solebant veteres duas praefationes suis operibus praefigere, solebant idem opus ad duos, cum epistola dedicatoria ad utrumque, mittere, ut ostendi in Prolegom. ad Dracontium num. 16. Solum obstare potest quod Sisebutus decessit anno 621, cum Isidorus solum circa annum 630 Etymologiarum Codicem ad Braulionem [Col. 0320B] miserit. Itaque Sisebuto Isidorus solum offere potuit Etymologiarum libros aliquos, sive partes seorsum antea publicatas, ut ex Braulionis litteris patet. Magis tamen crediderim epistolam dedicatoriam Isidori ad Braulionem Etymologiis cum inscriptione ad Sisebutum ab aliquo inepto librario praemissam fuisse, quod vidisset, librum de Natura rerum Sisebuto nuncupatum in aliquo exemplari pro vigesimo tertio et ultimo libro reponi.

22. Quid si aliquis contendat Etymologiarum opus non Hispalensem nostrum, sed Cordubensem alium Isidorum auctorem habere? Id vix cuiquam in mentem venire potuisse videatur. In ea tamen fuit opinione vir caeteroquin doctissimus Martinus Roa in libro de Principatu Cordubae, ut Nic. Antonius observat: [Col. 0320C] quanquam mihi editionem Latini operis Lugdunensem 1617 evolventi 409 verba Roae non occurrunt; neque aliam editionem Nic. Antonius recenset, cum Roam in Bibliotheca nova laudat. Video etiam, Roam lib. II Singul. cap. 9 non semel D. Isidori nomine Etymologias appellare: quo sanctitatis titulo Hispalensem Isidorum certe intelligit, quandoquidem Isidorum Cordubensem neque inter Cordubenses quidem sanctos nominavit. Itaque doceri ab aliquo cuperem quo loco Nic. Antonius viderit eum tam absurdam sententiam tenuisse. Fabricius quoque in Biblioth. med. verbo Isidorus Cordubensis hoc ipsum repetit, sed ex Nic. Antonii fide, ut perspicuum est. Conferenda erit versio Hispana ejusdem operis, auctore ipso Roa interprete, quam ego non [Col. 0320D] vidi.



CAPUT XLIX. Doctorum hominum de Isidori Etymologiis judicia. Isidori studium explicandi in Etymologiis prae caeteris res peculiares Hispaniae.

1. Doctrinam Isidori contra quorumdam criticorum reprehensiones ex graviorum aliorum evidentissimis testimoniis cap. 34 defendimus. Nunc peculiarem Etymologiarum causam agimus. Ad Etymologiarum nomen totumque opus, ait Nic. Antonius, attenti grammaticorum, quos haec cura sollicitat, filii dudum immaniter exclamant, Isidorumque multis accusationum jaculis petunt. Pro eorum tamen plena confutatione lectorem ad praefationem Grialii, quam postea nos proferemus, delegat. Interim observat quasdam [Col. 0321A] Etymologias Isidori, quae ab aliis reprehenduntur, ab aliis sustineri. Sic Joannes Kirchmannus etymon feretri suspendit naso, quod tamen non improbat Vossius. Nic. Rigaltius Isidorum negligentiae culpat quod Scorpion sagittam dixerit, quod Stewechius defendit. Joan. Schefferus Isidorum reprehendit quod Pharum Aegyptiam a lux, et videre, dictam crediderit: quod tamen non spernendum etymon Martinius vocavit.

2. Martinius iste in praefatione sui Lexici duo etymorum genera distinxit, alterum eorum quae talia sunt , hoc est potentia, quibus scilicet potuerit nomen deduci: alterum eorum quae talia sunt , sive actu, ad quae vocabulorum 410 auctores vero simile est respexisse. Utrumque hoc genus [Col. 0321B] in Isidorianis Etymologiis reperitur. Docet autem ipse Isidorus lib. I Etymol. cap. 29, quod non omnia nomina a veteribus secundum naturam imposita sunt, sed quaedam et secundum placitum . . . Hinc est quod omnium nominum etymologiae non reperiuntur; quia quaedam non secundum qualitatem qua genita sunt, sed juxta arbitrium humanae voluntatis vocabula acceperunt.

3. Propterea origines verborum ita difficile est invenire, ut Aegidius Menagius in epistola nuncupatoria Originum linguae Gallicae asseruerit, nullum hucusque, quantumvis praestantissimae sive in antiquis, sive in recentioribus famae, enarratorem acu rem tetigisse. Confirmat nihilominus Nic. Antonius, opus Etymologicum, quale ab Isidoro prodiit, post exstincta [Col. 0321C] illa veteris ac florentis philologiae lumina, nec saeculo ejus, nec posterioribus aliis, Beda etiam incluso, qui Encyclopediae operam dedit, sperari potuisse. Neque enim Isidoriani, hoc est semibarbari temporis, Etymologicon hocce videtur opus, sed plane miraculo comparandum, praecipue in sacro homine, atque studio pietatis, et gerendo pro dignitate muneri usque adeo intento. Barthius quamvis perpetuum Servii exscriptorem ad lib. VI Theb. vers. 241 Isidorum vocet, tamen ad lib. XII vers. 812 asserit eum suo aevo encyclopaediam prope integram complexum: quo satis innuit multa Isidorum comprehendisse de quibus ne cogitarat quidem Servius.

4. Animadvertit etiam Nic. Antonius, cujuscunque aetatis lectores in hoc Isidoriano opere plus forsitan [Col. 0321D] quam in quibusvis aliis, sibi licere existimasse, atque orae libri, quem ut cornucopiam, aut compendium certe omnium librorum e manibus elabi vix sinebant, obvia quaeque hinc inde affixisse, quibus exscriptores seducti fuerint, ut marginales interdum ineptas notas in textum intruserint. Neque vero Isidorus reprehendendus est si aliquando, ex ingenio suo ad verisimile respiciens, etymologias quasdam, ut multi alii veteres, confinxerit. Secus equidem, ait Turnebus lib. XXVI Advers. cap. 22, quam quisquam putaret, Isidorus quaedam enarrat, nec tamen inerudite, nec inscite. Magnum vero pretium his Etymologiarum libris accedit, quod ex eis plurima obscura clarorum scriptorum loca illustrantur, ut ex eodem Turnebo [Col. 0322A] colligitur lib. VI Advers. cap. 19, lib. XI, cap. 5, et lib. XX, cap. 5.

411 5. Christianus Becmannus, qui de Originibus Latinae linguae satis accurate scripsit, librumque anno 1608 publicavit, fatetur abusum esse quemdam in hac Etymologica arte, sed contendit non propterea eam contemnendam. Ita in praefatione, de propria significatione verborum pag. 158 disserit: »Valla inquit lib. VII Elegant. cap. 37, et una alii: Nihil habet magis ridiculum haec qua de loquimur, scientia, quam etymologiam. Itaque tanti non fiat, quasi inde proprietas eximatur. Responsio in promptu est per distinctionem: Valla loquitur non de omni, nec de sana, et vera etymologia: alioquin esset sibimet ipse contrarius, saepe enim in sex libris Elegantiarum, et [Col. 0322B] contra Antonium Raudensem nititur etymis: verum de facetis allusionibus, itemque ridiculis, et ineptis saepe alliterationibus, quas ex ignorantia in primis linguarum natas libenter ipsis auctoribus relinquimus, et, ubi serii, aversamur. Quales apud Varronem, dum omnia e Latinis infeliciter trahit, Isidorum episcopum Hispalensem, Petrum Lombardum, Durandum, Zachariam Chrysopolitanum, Jacobum de Voragine, Accursium apud Jureconsultos, et similes nonnunquam occurrunt.«

6. Exempla profert in pascha, a ; diabolus, a duobus bolis; locusta, quia longa pedibus, sicut hasta; Donatus, quasi a Deo natus; Marcellus, quasi arcens malum, vel maria percellens; Fabianus, quasi fabricanus, fabricans beatitudinem; Sebastianus, [Col. 0322C] quasi sequens beatitudinem, et quia astin est civitas, et aria sursum; Euphemia, quasi bona femina, aut suavis sonoritas: Colossus, quasi colens ossa; examen ab , et , quod quidam Zachaeus Faber confinxit, ut vitium, quod in versu commiserat, correpto a in examen, sanaret. Sed posito, pergit Becmannus, non tamen concesso, quod Valla et aliquot alii omnem plane etymologiam vocent ridiculum: quid tum postea? Una, et altera, et tertia, imo et quarta hirundo non facit ver. Quod autem idem Becmannus pag. 146 Varronem, Festum et Isidorum ita inter se committit, ut dicat, Isidorum quandoque nil nisi nugas agere, et risum lectori movere, non satis advertit illas ipsas, quas vocat, Isidori nugas, ex Varrone, aut aliis magni nominis antiquis scriptoribus [Col. 0322D] esse desumptas. Fabricius in Bibliotheca medii aevi verbo Isidorus ita eum defendit: »Grammaticus necessarius judicio etiam eorum qui illi detrahunt . . . In notatione originis 412 vocabulorum non semper rem tangit acu, uti nec Varro apud Latinos, neque apud Graecos Plato, vel Philo apud Judaeos: unde acerbior Christ. Becmanni censura, nil nisi nugas agere, et risum movere, et Salmasii ad Hist. Augustam pag. 28 Isidorum more suo ineptum in etymologiis tradendis improbantis, quem tamen in multis defendendum alii eruditi docuere.«

7. Joan. Georgius Walchius in Historia critica Latinae linguae Coloniae 1734, cap. 5, n. 6, plura de Isidoro totoque hoc etymologico studio congerit: [Col. 0323A] »Nunc dicendorum ratio postulat ut ad diversa lexicorum Latinorum genera enarranda nos convertamus. Primum locum inter ista attribuimus lexicis etymologicis, quae in originibus vocum Romanarum explicandis versantur: ad quam operam et antiquiori et recentiori aevo eruditissimi viri accesserunt, M. Terentius Varro, M. Verrius Flaccus, Sextus Pompeius Festus, de quibus jam in capite de grammaticis quaedam disseruimus. Princeps illorum est Isidorus Hispalensis, cujus exstant Originum sive Etymologiarum libri XX, qui prodierunt seorsim Venetiis 1483, Parisiis 1512, etc. . . Eruditi viri sunt qui haud honorifice senserunt, quorum judicia collegit Jacobus Thomasius de Plagio litterario, § 484, atque ex Petro Ciaconio observavit, quod Isidorus ex Servio, [Col. 0323B] Maronis interprete, Festo, Nonnio, Augustino caeterisque melioris notae auctoribus ad verbum pleraque transcripserit: item quod ex sententia Rhenani talis ferme sit apud Latinos Isidori rhapsodia, qualis apud Graecos Suidae undecunque a compluribus consarcinata: quod Janus Dousa eum annumeret fartoribus semipriscis, atque alibi vocet centonum sarcinatorem. Praeter eum Corn. Rittershusius ad Salvianum pag. 208, existimat quod in hisce libris saepe attulerit nugas: quod quamvis haud possit negari, nec hoc quod multa ex aliis auctoribus transcripserit, id tamen industriae ejus debemus, omnino laudandum, quod beneficio illius varia antiquorum scriptorum monimenta sint conservata. Plura de hoc auctore habet Joan. Fabricius in Historia bibliothecae part. III, pag. 273.«

[Col. 0323C] 8. Recenset deinde Walchius recentiores quosdam Etymologiarum scriptores, Joan. Fungerum, Christianum Becmannum, Matthiam Martinium, Ger. Joannem Vossium, Christianum Daumium. De utilitate vero Etymologiarum ita § VII disserit: »Equidem haud negandum 413 est, quod studium etymologicum cultoribus linguarum utilitatem afferat atque efficiat ut cognitis vocum originibus vera ac nativa significandi vis quam habent illustretur: sed tamen etiam in hoc studiorum genere modum tenere decet, ita ut nec in perscrutandis vocum originibus majorem operam ac par est, collocemus: neque scientiae etymologicae plus quam rei ipsius dignitas postulat, tribuamus. Pleraque in hac philologiae parte dubia sunt et incerta . . . Res ipsa hocce loquitur, quomodo Latinae linguae origines possunt restitui, quae [Col. 0323D] per tot saecula sunt abstrusae ac reconditae? Fatetur hoc Varro ipse, solertissimus Latinae linguae scrutator, quando de Latina lingua libro IV dicit: Non omnis impositio verborum exstat, quod vetustas quaedam delevit: nec quae exstat, sine mendo omnis imposita: nec quae recte imposita, cuncta manet: multa enim verba litteris commutatis sunt interpolata.«

9. Alia in hanc rem addit Walchius, et observat Richardum Simonium in Gallico Novae Bibliothecae selectae opere part. I, pag. 113, per exemplum vocis Graecae ostendisse, quam incerta sint studia etymologica, atque idem argumentum Chr. Falsterum in cogitationibus variis philologicis pag. 179 pertractasse. [Col. 0324A] Morhofius in Polyhistore tom. I, lib. VI, cap. 9, n. 2, jam animadverterat veteres grammaticos, Varronem, Festum, Flaccum, Isidorum origines nominum quaesivisse: Isidorum praesertim ob compilatos veteres vapulare. Etsi autem e recentioribus Julius Caesar Scaliger magnum opus Originum linguae Latinae, viginti quatuor libris absolvendum, molitus fuerit, quod nullus typographus inventus fuit qui excudere ausus fuerit, tamen Menagius inde non multum fructum, si prodiisset, speravit in epistola nuncupatoria Originum linguae Gallicae ad Puteanum, ut conjiciebat ex etymologiis quas Scaliger in suo de causis linguae Latinae libro inseruit: quae aliis antiquiorum nihilo sunt meliores.

10. Quam praeclare Burrielius de Isidori Operibus [Col. 0324B] senserit, praesertim quod attinet ad peculiares res Hispaniae explicandas, ex ejus epistola cap. 40 relata perspicitur. Nunc animadversionem ejus recensebo de Etymologiis in Hispanico opere inscripto, Informe de Toledo sobre igualacion de pesos, y medidas, Matriti anno 1758, quod sine ejus nomine prodiit; sed ab ipso fuisse elaboratum, tum aliunde constat, tum in exemplari quod ego 414 habeo, manu ipsius notatum est. Igitur pag. 219, et seqq. observat, S. Isidorum in opere suo encyclopaedico Etymologiarum potissimum curasse, ut ea diligenter exponeret quae propria tunc essent Hispaniae, et quibus praecipue Hispania a caeteris regionibus differret. Haec exempla profert.

11. Isidorus lib. I. Etymolog. cap. 38, al. 39, ait de Threnis: Adhibebantur autem funeribus atque lamentis; similiter et nunc. Lib. IV, cap. 8, de impetigine: [Col. 0324C] Hanc vulgus sarnam appellat. Manet adhuc nomen sarna. Lib. XII, cap. 7, Tucos, quos Hispani cuculos vocant, etc. Nunc cuclillos Hispani dicunt. Grialius mallet cum Chacone legere, Cuculos, quos Hispani cucos vocant. Lib. XIII, cap. 11, de vento Coro, seu Cauro: Quem plerique Argestem dicunt, non, ut imprudens vulgus, Agrestem. Ibid. de circio: Hunc Hispani Gallecum vocant, propter quod eis a parte Galleciae flat. Modo Galleco venti nomen est Hispanis.

12. Lib. XV, cap. 9, Formatum, sive formatium in Africa, vel Hispania parietes de terra appellant. Adhuc Hormigon dicimus. Lib. XVI, cap. 2, Chalcantum, etc., olim in Hispaniae puteis, vel stannis, etc., ex Plinio. Ibid. cap. 4, de pyrite: Hunc vulgus focarem petram vocat. Ibid. de haematite: Nascitur in ultima [Col. 0324D] Aegypto, Babylonia, et Hispania. Ibid. Schistos invenitur in ultima Hispania. Ibid. cap. 21, de aquis quibus ferrum immergitur, quo utilius fiat: sicut Bilbili in Hispania, et Tirasone, Comi in Italia. Ibid. cap. 22, de plumbo: Siquidem et in Lusitania et in Gallecia gignitur . . . Nigrum plumbum circa Cantabriam abundat, etc.

13. Lib. XVII, cap. 7. de genere quodam lampadis Pausiae nuncupatae, ut ait Burrielius, sic Isidorus: Pausia, quam corrupte rustici PUSIAM vocant, viridi oleo et suavi apta: ex quo suspicatur Burrielius Hispana nomina nata pavesa, et bujia. Verum sermo Isidoro non est de lampade, sed de oliva jucundissima, quae et posea dicitur: in mss. autem v pro o saepe [Col. 0325A] mutatur, et i pro e, ut pusia pro posea. Ibid. de crustumia, quae et volemis dicta: Quidam autem volemum Gallica lingua bonum et magnum intelligunt. Nescio cur id a Burrielio producatur; nam praeterquam quod e Servio sumptum est, ad Hispaniam non pertinet. Ibid. Oleum autem . . . sed quod ex albis fuerit olivis expressum; vocatur Hispanum. Ex Galeno et Aureliano.

415 14. Eodem lib. XVII, cap. 9, Toxica venena ex eo dicta quod ex arboribus taxeis exprimantur: maxime apud Cantabriam. Lib. XVIII, cap. 6, Framea . . . quam vulgo spatham vocant. Ibid. Secures . . . quas et Hispani ab usu Francorum per derivationem Franciscas vocant. Ibid. cap. 9, Dolones . . . Hos vulgus Graeco nomine Oxos vocat, id est acutos. Lib. XIX, cap. 10, [Col. 0325B] Arenatius lapis . . . Idem et in Baetica Gaditanus ab insula Oceani, ubi plurimus exciditur. Ibid. cap. 16, Minium . . . cujus pigmenti Hispania caeteris regionibus plus abundat: unde etiam nomen proprio flumini dedit.

15. Cap. 22 ejusdem libri XIX: Exotica vestis est peregrina, de foris veniens, ut in Hispaniam a Graecis. Ibid. Armelansa vulgo vocata, etc. Camisas vocamus, quod in his dormimus in camis, id est in stratis nostris, Hispani adhuc cama et camisa dicunt. Ib. Femoralia . . ipsa et bruchae . . . tubrucos vocatos, quod tibias, bruchasque tegunt. Cap. 23, Sua cuique propria vestis est, ut Parthis sarabara . . . Hispanis stringes: Mox, Videmus cirros Germanorum, granos, et cinnabar Gothorum. Cap. 24, Mantum hispani vocant, quod manus [Col. 0325C] tegat tantum. Eadem voce Hispani utuntur, sed ampliori jam significatione.

16. Cap. 25 ejusdem libri XIX de amiculo: Erat enim hoc apud veteres signum meretriciae vestis, nunc in Hispania honestatis. Ibid. Anaboladium amictorium lineum feminarum, quo humeri operiuntur, quod Graeci et Latini sindonem vocant. Arguit inde Burrielius anaboladium nec Graecum nec Latinum esse verbum, adeoque esse Hispanum, quod aliquatenus perseverat in voce pavana eadem significatione. Censura haec indigent: nam potuerunt Latini ex Graeco verbo anaboladium producere, ut reipsa fecerunt ex verbo : atque adeo longe ante Isidorum, et extra Hispaniam vocem anaboladium eadem significatione Hieronymus et Ambrosius usurparunt.

[Col. 0325D] 17. Cap. 28 ejusdem libri XIX: Ferrugo est color purpurae subnigrae quae fit in Hispania, ut, Ferrugine clarus Ibera. Id autem ex corruptis Servii exemplaribus Isidorum sumpsisse, Grialius in not. censet. Cap. 33, Feminae non usae annulis . . . at nunc prae auro nullum feminis leve est atque immune membrum. Id ex Tertulliano sumptum. Cap. 33, Redimiculum est quod succinctorium sive brachile nuncupamus. Id ex Cassiano. Cap. ult. 34, 416 Socci, cujus diminutivum soccelli. Hinc vetus vox Hispana suchiellos, quasi zucquillos. Adverto, diminutivum socculus usitatum fuisse a Seneca, Suetonio et duobus Pliniis.

18. Lib. XX cap. 2, Caelia a calefaciendo appellata . . . quae fit in iis partibus Hispaniae cujus ferax vini [Col. 0326A] locus non est. Suspicatur Burrielius inde ortum cilla, cillero, cillerizo: etsi assentitur, potuisse etiam nasci ex cella, cellarium, vel ex cillare, quod est movere triticum apud Isidorum. Cap. 9, Mozicia quasi modicia, unde et modicum: z pro d, sicut solent Itali dicere OZIE pro HODIE. Non video quid ad Hispanos haec animadversio pertineat. Mozica seu mozina dicitur esse genus repositorii, sive arcula. Cap. 15. Telonem hortulani vocant, etc. hoc instrumentum Hispani ciconiam dicunt.

19. Haec, ut dixi, exempla Burrielius proferebat: sed, ut nonnunquam adverti, non omnia id quod vult efficiunt. Nam quaedam, ex auctoribus exteris desumpta, nihil de Hispania peculiare exhibent: alia res quidem Hispaniae tangunt, sed eodem modo ac [Col. 0326B] res aliarum gentium, quae ab antiquis scriptoribus, et ex his ab Isidoro commemorantur. Haud dubium tamen quin interdum satis Isidorus expresserit sibi cordi fuisse ea exponere quae magis propria Hispaniae viderentur.



CAPUT L. Editio Etymologiarum a Vulcanio curata: ejus praefatio.

1. Cum Vulcanii ad Isidori Etymologias praefationem animus sit in medium proferre, prius editionem ipsam describere opportunum visum est. En titulum: Isidori Hispalensis episcopi Originum libri viginti ex antiquitate eruti: et Martiani Capellae de Nuptiis Philologiae et Mercurii libri novem. Uterque praeter Fulgentium, et veteres grammaticos, variis lectionibus et scholiis illustratus opera atque industria Bonaventurae [Col. 0326C] Vulcanii Brugensis. Basileae per Petrum Pernam. Annus editionis non indicatur, sed nuncupatoria epistola data est anno 1577, IV Kal. Septembris, Epistolas omnes, quae praemitti ab aliis solent, Vulcanius omittit, 417 etiam eam quae praefationis loco ab Isidoro posita est, En tibi, etc. Variae nonnullae lectiones, et breves quandoque annotationes margini affiguntur.

2. Post Isidori Etymologias Vulcanius libellum Fulgentii de prisco Sermone adjecit, quem ad Isidori cujusdam manuscripti calcem annexum in vetustissimo exemplari invenit hoc titulo: Fabii Plantiadis Fulgentii Virgilii expositio sermonum antiquorum cum testimoniis. Sequuntur apud Vulcanium veterum grammaticorum de proprietate et differentia [Col. 0326D] sermonis libelli, scilicet Cornelii Frontonis, Nonii Marcelli, Agroetii, Aelii Donati, Arruntii Celsi, Fl. Sosipatri Charisii, Q. Asconii Pediani, Marii Servii Honorati, Sexti Pompeii Festi, M. Terentii Varronis, Q. Terentii Scauri, Agellii. Duo deinde sunt indices in Isidorum, quorum altero nomina apellativa, altero nomina propria locorum, animalium, herbarum, gemmarum, atque id genus alia continentur. Praecesserat voluminis initio brevis index scriptorum quos Isidorus in his libris allegat, quem nos infra auctiorem ex Barthio exhibebimus. Postremo loco Vulcanius edidit Martiani Felicis Capellae Afri Carthaginensis de Nuptiis Philologiae et Mercurii libros novem. Utilem sane operam Vulcanius in [Col. 0327A] hujusmodi scriptorum collectione comparanda et edenda impendit: utinam editio nitidior esset, magisque a mendis repurgata. Sed Vulcanius etiam excusatione, qua multi alii, usus est, urgentis ob mercatus Francofordiensis vicinitatem typographi. Nunc praefationem ejus in Etymologias Isidori, sive epistolam nuncupatoriam proferamus.



Illustrissimo principi ac praesuli reverendiss. Gerardo a Groesbeck, episcopo Leodiensi, duci Bullonensi, marchioni Francimontensi, comiti Lossensi, sacri Romani Imperii principi, domino clementiss., Bonaventura Vulcanius Brugensis S. D.

3. Cum vehementer optandum sit, illustrissime ac reverendissime princeps, ut veteres auctores, qui de singulis artibus et scientiis scripserunt, integros emendatosque habeamus: tum praecipue eos qui non unam aliquam artem, sed totum orbem scientiarum, [Col. 0327B] quem Graeci vocant, complectuntur. In quorum numero duos reperio principes, Isidorum Hispalensem episcopum, et Martianum Capellam Afrum. Caeterum hic tantum septem illas, quas appellamus artes liberales, libris novem, 418 quos de nuptiis Philologiae et Mercurii conscripsit, comprehendit: ille vero, praeter has, medicinam, jus, theologiam, historiam utramque, hoc est naturalem et eam quae de temporibus agit, persecutus est: ad denique omnia quae in communem vitae usum cadunt, pertractavit: eosque libros Originum vocavit: quod iis non nudas vocum etymologias (ut ii comminiscuntur qui horum librorum dignitatem elevare atque convellere nituntur), sed rerum ipsarum origines ostenderit, artiumque omnium fundamenta jecerit.

4. Quorum quidem librorum auctoritas quanti semper habita fuerit, vel ex eo manifeste elucere potest, quod quicunque multis ab hinc saeculis jus tam civile quam canonicum, medicinam quoque atque [Col. 0327C] adeo theologiam ipsam tradiderunt, ex his tanquam fontibus multa antiquitatis et doctrinae monimenta derivarint, atque Isidori testimonio libentissime frequentissimeque nitantur. Neque id immerito, cum hoc certo constet, Isidori aetate multa veterum scripta, quae nunc injuria temporum interciderunt, integra tum adhuc exstitisse, e quibus pulcherrimum hoc opus construxit, ut facile perspici potest ex multis auctoribus, quos citat, quorum nihil hodie praeter nuda nomina, atque ea ipsa nobis ignota, exstat. Quo fit ut nonnulli, sive ignorantia praepediti, sive vesana reprehendendi libidine correpti, cum temere ab hoc auctore dissentiunt, eumque proscindunt, editis postea in lucem iis veterum libris, e quibus illa fuerat mutuatus, temerarii ac praecipitati judicii maledicentiaeque suae justissimas poenas luant: cujus rei multa exempla afferre possem, si id epistolae hujus brevitas pateretur.

5. Rectius vero Alciatus, cum quidam, magni [Col. 0327D] alioqui nominis jureconsultus, Isidorum reprehendit quod cretionem, quasi decretionem dictam putet, id est, decernere, vel constituere, Isidori sententiam tuetur. Cur enim non dicatur cretio esse quasi decretio, cum cernere sit quasi decernere se haeredem esse. Atque ita l. Is qui haeres § pen. D. de acq. haered. dicitur: Antequam haeres decernat de haereditate: et l. pupillus eodem tit., Neque scire, neque decernere talis aetas potest. Quae cum ita sint, penitusque mihi partim experientia duce, partim doctissimorum virorum judicio approbationeque persuaserim, non minorem, at certe magis variam ac multiplicem ex hisce libris utilitatem, quam ex Varrone, Nonio Marcello, Verrio Flacco et aliis id genus scriptoribus ad rempublicam Christianam pervenire posse: neque quemquam fore, cujuscunque tandem rei studio animum adjecerit, qui non ex eorum lectione aliquid se quod ignorabat didicisse libenter sit professurus, ferre non potui, ut diutius in situ et squalore [Col. 0328A] delitescerent. Cum itaque jam tandem a Cyrillo Latine a me verso, et tertia amplius parte aucto, melioraque tempora ut in lucem prodeat exspectante feriarer; ac plusculum otii haberem, arreptis in manus tam excusis quam manuscriptis Isidoris Codicibus, quos a multo tempore ex Hispania et Belgico conquisieram, dedi operam ut eum ab innumeris iisque foedissimis mendis repurgarem, pristinoque suo nitori, quoad ejus fieri posset, restituerem.

419 6. Hac autem in parte eam rationem tenui, ut ne temere quidquam immutarem ni consentientibus inter se veteribus , et errore ex ignorantia scribarum vel operarum typographicarum orto manifeste se prodente. Neque enim eos mihi imitandos censui qui religiosa quadam diligentia sese jactitantes (quam tamen potius inanem superstitionem aut ineptam ostentationem appellaverim) ubi plurium Codicum manuscriptorum consensu locus aliquis, quem sensus ipse corruptum esse indicat, emendari potest, priorem tamen eumque vitiosum [Col. 0328B] textum retinere malunt, et variis lectionibus margines librorum pariter et lectores onerant. Ego vero hasce varias lectiones non nisi cum utraque lectio tolerari potest, apposui.

7. Quod vero ad Etymologias attinet, aliaque nonnulla, in quibus Isidorus aut imperitia linguae Graecae, aut nimis longe petita vocabuli alicujus origine erravit, nolui esse nimis curiosus, cum et Varro et alii qui in hoc scriptionis genere versati sunt, suo quisque judicio aut conjecturae indulserint, et Plinius ipse linguae Graecae ignoratione non raro falsus fuerit. Multas tamen etymologias Graecas emendavi, quae quidem multum negotii mihi crearunt, cum in manuscriptis exemplaribus, aut nulla Graecarum litterarum vestigia exstarent, aut ejusmodi, ut nihil ex iis nisi ex conjectura et variae lectionis memoria certi colligi posset, aut sicubi characteres adhuc integri essent ita, ut legi possent, falsam nominis originem traderent: de quibus passim lectores adhibita aliqua ad marginem nota admonui, tametsi [Col. 0328C] non paucae operarum negligentia praetermissae fuerint.

8. Praeterea locos quamplurimos, et quibus Plinius emendari potest, annotavi: praecipue in ea parte ubi de gemmis et marmoribus agitur. Denique geminum indicem adjeci, ut facilior studiosis etymologiarum inventio sit. Atque haec quidem de Isidoro: in quo tamen multa necessario relicta fuisse ingenue profiteor.

9. In Martiano Capella eumdem ordinem sum secutus: quem, cum non minus quam Isidorus corruptus esset, ad vetustissimorum Codicum fidem, quos mihi partim typis excusos, partim manu exaratos, clarissimus vir et jurandae rei litterariae studiosissimus, Basilius Amerbachius J. C. suppeditavit, emendavi: et scholiis partim veteribus, partim meis illustravi, ne verborum scabrities atque obscuritas, cui duobus praecipue primis libris, et reliquorum initiis et clausulis studuisse videtur, multos ut [Col. 0328D] hactenus, ab ejus lectione deterreret.

10. Haec sunt quae pro meo erga rem litterariam studio in hisce scriptoribus castigandis praestiti, idem propediem. in Cassiodori et Symmachi epistolis, et Julii Pollucis Dictionario, Deo fortunante, praestiturus. Cui vero hanc opellam offerrem atque consecrarem, cogitanti mihi, princeps illustrissime, Celsitudo Tua praecipue occurrit, cujus singularis quaedam humanitas et benevolentia, ac beneficentia, qua litterarum studiosos omnes complecteris, toto orbe est celebratissima. Quis enim non admiretur, quis non eximias tuas laudes praedicet, qui cum vicinae tibi provinciae funestissimis bellorum incendiis ardeant, dioecesim tuam pace et litterarum 420 studiis florentissimam tenes? e qua adeo praeclarae doctissimorum virorum futurae quotidie prodeunt, ut Musae tam Graecae quam Latinae sedem suam ac domicilium a Grudiis ad Eburones transtulisse videantur.

[Col. 0329A] 11. Cum itaque non solum doctos, ad te confugientes, singulari benignitate prosequaris, verum etiam quotquot aliqua rarae eruditionis laude excellere intelligis, summis praemiis propositis ad te allicias, in certam propemodum spem erectus sum, Isidorum hunc, ut doctum et praesulem tibi non tantum docto et praesuli, sed principi illustrissimo gratissimum futurum: praecipue cum, si quid quod ad ejus laudem pertineat, praetermiserim, Dominicum Lampsonium popularem meum, quem ob eximiam ejus eruditionem, virtutem ac fidem, aliasque praeclaras animi dotes jamdudum ad secretiora negotia tua silentiarium adhibuisti, facile id pro ea ac valet judicii acrimonia, et singulari apud te gratia, compensaturum confidam: cujus commendatione si aliquando Isidorus, et Martianus in illustrissimae celsitudinis tuae conspectu manibusque versabuntur, uberrimum me laboris mei fructum percepisse judicabo. Dominus Deus te, princeps illustrissime, et praesul reverendissime, Christianae reipublicae clientibusque [Col. 0329B] tuis quam diutissime servet incolumem. Anno Domini 1677, IV Kalend. Septembris.



CAPUT LI. Praefatio Grialii ad Isidori Etymologias. Animadversiones quaedam in hanc praefationem. Nomina auctorum, quos Isidorus allegat, librariorum incuria saepe intercidisse conjicitur.

1. Uberius quam a Vulcanio Isidori causa a Grialio propugnata fuit. Editionem ejus cap. 36 recensuimus ibique prologum in omnia Isidori opera exscripsimus. Sed cum peculiari praefatione libros Etymologiarum illustraverit, ea huic loco inserenda est.



Ad Etymologiarum libros Joan. Grial.

2. Origines verborum qui tradunt, sive se intra grammaticorum fines contineant, sive philosophandi studio latius evagentur, sive utrumque (quod S. Isidorus [Col. 0329C] fecit) sequantur, periculosae tractant plenum opus aleae. Id quod non modo Plato, et Varro, Stoicique (quos hujus rei perstudiosos fuisse e Cicerone novimus) sed gravissimi quique e nostris nimium experti sunt. Neque tamen ipsorum culpa, sed eorum vitio, qui, quid illi spectarint, non sunt satis assecuti. Cujus rei caput illud est praecipuum; quod cum uniuscujusque verbi (ut ait Varro) naturae sint duae; a qua re, et in qua re vocabulum sit impositum: illudque spectare grammatici, 421 hoc magis sit philosophi: priorem illam rationem ingressis, huicque disciplinae (quae dicitur) insistentibus multi difficiles se et morosos identidem exhibent; dum ad syllabas et litteras omnia revocantes, si quid paululum deerrarit, id ut dissimulent imperare sibi non possunt.

3. At qui alterum genus (quod idem Varro nominat) sibi proponunt, dum rebus ipsis edocendis atque oculis subjiciendis intenti, [Col. 0329D] occasionem tantum in vocibus captant, neque tam verbis quam rebus lucem inferre student, ii vero, dum parum grammaticos videri se negligunt, in minus eruditorum opinionem incurrunt: cum sint maxima ex parte illis ipsis qui artem hanc unam profitentur ea in ipsa longe solertiores, modo animum ad eam rationem adhibeant, quam serio se nosse dissimulant. Quis enim credat, quae res minutissimis grammaticis obviae sint, eas doctrinarum omnium parentes ac repertores usque adeo fugisse, ut se deridendos levissimis hominibus tam saepe propinarint? An erit, qui Ciceroni tumultum timorem multum, Sulpitio testamentum mentis testationem, Tertulliano limum liquorem opimum fuisse, persuasum habeat? Aut qui Sylvestrum, et Romanae synodi Patres curiam a cruore dictam existimasse arbitretur? Nam ex Platone, Varrone, Hieronymo exempla congerere superfluum. Cum duo priores jam olim ea de re vulgo male audiant: Hieronymus [Col. 0330A] vero culpam hanc (si modo culpa est) ita agnoscat, ut sibi ipse ignoscat; neque enim aliter toties illam in se admitteret, Graecis et Latinis nominibus Hebraicas notationes (ut ipsius utar verbo) tam violenter assignans.

4. Lusisse, inquies, gravissimos viros? Non nego. Illud aio assecutos, ut, cum lusisse existimari voluerint, turpiter labi minus prudentibus hominibus videantur. Sed rursus eos, sive lusus, sive ineptias appellent, non carere fructu et utilitate dico. Nam, quin res aut involutas explicent, aut obscuras in apertum producant, aut quae notae manifestaeque sint, acrius ut sensus irritent, faciant, aequus harum rerum aestimator negabit nemo. Mantum (quod indumentum Hispanicum dicit esse Suidas) Isidorus, quod manus tegat tantum, nominatum vult. Qua notatione profusiore nos ea veste nunc uti ostendit, utpote quae non manus solum, sed pedes quoque jam tegat. Loricam noverat e Servio suo (neque enim librum alium tam legendo triverat) tegmen esse de loro factum. Loris carentem dixisse maluit; ut a lorica, [Col. 0330B] quae jam olim exolevisset, ad circulis consertam ferreis lectoris animum oculosque converteret. Sexcenta sunt hujusmodi.

5. De definitionibus qui scripsere, cum unam, quae rei naturam proxime attingat, verae definitionis nomine dignentur, tamen reliquas ita non fastidiunt, ut earum plurima genera sedulo conquirant (nam quindecim, aut iis etiam plura Victorinus et Boethius prodidere) notationum, quae verborum enodationes, descriptionesque sunt, conceptiones varias cur tantopere aversentur, si quaeras, causam quam afferant? Nisi forte, id se indignari, quod aberrationes hujusmodi in verborum quam in rerum lusu magis appareant. At minori apparent cum periculo, non minori interdum cum fructu. Ut, si qua in re, in hac plane verum sit quod ait Flaccus:

   . . . . . Ridiculum acri
Fortius, et melius magnas plerumque secat res.

422 6. Sed ad Isidorum redeamus. Qui, cum [Col. 0330C] omne scriptorum genus diligentissime pervolutaret, optimum ratus, si parum eruditi saeculi hominibus brevem facilemque viam ad disciplinas omnes aperiret, ut simul et rerum et verborum notitiam traderet, quaque liceret in ipsis vocibus haerere omnia ostenderet, nihil aptius visum quam si vocum enucleandis notionibus, et proprius earum usus ostenderetur, et rerum iisdem subjectarum, audito sono, obversaretur ante oculos, maneretque veluti spectrum quoddam atque simulacrum. Quod cum faceret, plurimas quidem sive origines, sive explicationes, e veteribus scriptoribus desumpsit; sed neque veritus est ipse illorum exemplo (quod bonum sibi esset, atque commodum) novas quoque proferre, consimilique ludo ludere. Eorum, inquam, exemplo, quorum aemulari exoptavit negligentiam, non admodum curans levium criticorum obscuram diligentiam. Qui si quid in eo carperent attendissent, minus saepe minusque audacter in illum saevirent. Ridiculi enim [Col. 0330D] plane ipsi sunt, cum ea multoties rident quae illorum quos ipsi venerantur, quosque hic noster auctores habuit, bona ex parte fuisse reperiuntur.

7. Quos spero fore jam aequiores, cum multa quae, quasi Isidoriana, cachinno excipiebant, vetustioribus auctoribus reddita videbunt. Quod si hoc opus aut perfecisset D. Isidorus, aut non damnis auxissent maximis lectores, non diffideremus fortasse omni illum propemodum culpa liberare. Testatur enim ex veteris lectionis recordatione collectum: aliorum autem vitia praestare nolle se diserte ipse profitetur. Nunc vero, cum auctoris summa abfuerit manus, interpolaritque haec et digesserit (ut quibusdam videtur) Braulio, lectores, quod in hoc volumine satis magnam satisque lautam librorum supellectilem per id tempus sibi esse ducerent, quidquid aliunde possent, huc congererent, librarii, quidquid illitum chartarum margini cernerent, pro se quisque certatim in contextum inferrent, cujus audaciae (an impietatis [Col. 0331A] potius dicam?) tam multis aliorum delictis id Isidori invidiam abuti?

8. Sed, ut quid in eo reprehendant, videamus, accusationis capita proposuisse fuerit operae pretium. Vocibus (inquiunt) Latinis Graecas, Graecis Latinas origines tribuit. Quae priora sunt, e posterioribus oriri vult. Orthographiae rationem nullam ducit. Quae verborum productiones sunt, in stirpibus, et radicibus numerat. Pro certis originibus origines alias, quae significationibus subserviant, arbitrio suo supponit. Ad hanc opinor summam crimina omnia referri. Quae nisi communia illi cum optimis auctoribus ostendero, non causam dico, quin, quod meritus est, ferat. Sed pluribus exemplis non utar: quod indicatis locis, facile sibi quisque ingentem sylvam comportare possit.

9. Artem et oratorem Latinas esse voces ambigit nemo. At artem Donatus , oratorem voluit esse Festus. Quam multa eodem modo Varro ex iis etiam, quae in utroque agro (ut ait ille) non [Col. 0331B] serpunt? Quid? qui ex nostris Jesum , Cephas esse dixerunt, quorum nominum certas origines et interpretationes ex Evangelio noverant? At qui viri? Quatuor a figura quadrata deduxit Isidorus, cum quadratum e quatuor oriri rectum simplexque videatur. Nonne jus eodem modo a justitia traxit 423 Ulpianus? Orthographiae rationem nullam ducit. Quid? qui hortum ab oriendo, aut hederam ab edendo, aut ab haerendo dictum docet? At is est Festus Pompeius. Cui vero productiones pro stirpibus non sint, ut Sulpitio in testamento, Aquillio in postliminio, eorum qui in hoc ludo se exercuerunt arbitror omnino fuisse neminem.

10. Quid illis facias, qui de originum suppositionibus, quo significationes magis appareant, queruntur, nisi

Grammaticorum inter jubeas piorare cathedras?
Nam cum sinistrum, quantum ad auguria attinet, [Col. 0331C] et senatorem, quantum ad agendi facultatem, utrumque a sinendo trahit Servius; nonne aliud veriloquium sciens prudensque dissimulat? Quid quod nonnunquam ita fieri res ipsa cogit? Germanum negat esse Varro de eodem germine, sed de eadem genetrice manantem. Quid cum dignitati, vel honestati serviunt, aut melius aliquid innuunt, quam voces praeseferant? Ignorabat idem Varro culinam, quam in postica domus parte fuisse dixerat, a postica animalis parte dictam? A colendo ignem duxisse maluit. Obscurum Isidoro fuerat, medicinama medendo oriri? A modo deflexit, ut ejus qualis usus esse deberet ostenderet.

11. Sed instant clamoribus atque urgent; etymologias veriloquiaque, quae neque etymologiae, neque veriloquia sint, appellari nequaquam debuisse; itaque neque etymologiarum nomine libros fuisse praescribendos. Quasi non a Galeno dicta sit? Sed laborasse plane videtur sanctissimus vir, ut opus longe utilissimum, et, ut illa [Col. 0331D] ferebant tempora, immensi laboris, exigue admodum, et, ut ita dixerim, exiliter indicaret. Itaque rerum plurimarum doctrina refertos commentarios, quasi nomina sola continerent; Etymologiarum libros appellari voluit; aut certe, cum longius progressus est, opus de quarumdam rerum origine ad Braulionem mittere se scribit. Qua praescriptione quid verecundius, aut modestius excogitari potuit? Ergo id ille consecutus est, ut posteri non quarumdam, sed omnium (prope dixerim) rerum ac verborum, ab his libris habere se cognitionem ad haec usque tempora perpetuo agnoverint, et magna voce praedicaverint.

12. Praefationem hanc Grialii in Etymologias dixi, quia in meo exemplari, et in aliis quae vidi, Etymologiis praeponitur. Sed cum Rodriguezius de Castro tom. II Bibl. Hisp., pag. 299, asserat, post Etymologias [Col. 0332A] longam esse de eisdem dissertationem Grialii, dubito, an in nonnullis exemplaribus ejusmodi dissertatio, sive praefatio diverso loco compacta aut posita fuerit. Egregie sane a Grialio Etymologiarum opus defenditur contra eos praesertim qui ex paucis etymologiis, quas ineptas ipsi credunt, rerum plurimarum doctrina refertos commentarios dijudicare et damnare volunt. Illud mihi non probari jam ante ostendi, quod Braulio a nonnullis creditur ita opus interpolasse, ut ineptias erroresque immiscuerit. Assentior praeterea nihil ab Isidoro in etymologiis deducendis tam absonum 424 afferri, quod in praeclarissimis veteribus auctoribus exemplum simillimum non habeat. An autem re vera Isidorus, exemplum aliorum secutus, ejusmodi etymologias sine antiquiorum [Col. 0332B] auctoritate effinxerit, non ausim definire. Mihi Isidorus in hoc atque in plerisque aliis suis operibus videtur centonarius, ut fere semper aliorum verbis, aut sententiis saltem eum credam insistere. Atque, ut multa casus obtulit quae ex veteribus certo petita esse jam constat, ita plura alia similia ostenderentur, nisi scripta, ex quibus Isidorus profecit, magna ex parte intercidissent.

13. Ridiculum autem est plagii crimen objicere, cum ingenue Isidorus ipse majorum se verbis uti profiteatur. Ita praefatur ad Etymologias, ut dicat esse opus de origine quarumdam rerum ex veteris lectionis recordatione collectum, atque ita in quibusdam locis annotatum, sicut exstat conscriptum stylo majorum. In praefatione vero ad librum Differentiarum, [Col. 0332C] sive de proprietate sermonum: De his, inquit, apud Latinos Cato primus scripsit, ad cujus exemplum ipso paucissimas partim edidi, partim ex auctorum libris deprompsi. Simili modo in epistola dedicatoria libri de Natura rerum ad Sisebutum: Quae omnia secundum quod a veteribus viris, ac maxime sicut in litteris catholicorum virorum scripta sunt, proferentes, brevi tabella notavimus. Ita fere in praefatione ad commentarios veteris Testamenti, et clarius ad lib. I Officiorum: Libellum, inquit, de Origine officiorum misit ordinatum ex scriptis vetustissimis auctorum, ut locus obtulit, commentatum, in quo pleraque meo stylo alicui, nonnulla vero ita ut apud ipsos erant, admiscui. Quo facilius lectio de singulis fidei auctoritatem teneret. Si qua tamen ex his displicuerint, erroribus meis [Col. 0332D] paratior venia erit, quia non sunt referenda ad meae culpae titulum, de quibus testificatio adhibetur auctorum.

14. Saepe quidem Isidorus testificationem hanc auctorum suis in locis diserte non exprimit, vel quod satis esse putaverit, initio ea de re lectorem monere, vel quod, ut ego arbitror, nomen auctorum aliquando margini appinxerit, quod librarii postea facile praetermiserunt. In plurima ego veterum scriptorum exemplaria incidi, in quibus nomina auctorum, quorum verba describuntur, eo modo margini, aut initio capitis apponuntur, sed ita ut quibusdam in locis nomen auctoris allegati a librario fuisset omissum. Codicem mss. explanationum Sedulii Scoti cap. 61 describam, quo verba Isidori 425 referuntur, appositis tantum margini primis hujus nominis [Col. 0333A] litteris. Nihilominus alii auctores, quorum exscribebant verba, nominare negligebant. Carolus Burontius del Signore in praefatione ad Opera Attonis Vercellensis observat, ipsum Attonem loca testimoniorum quae desumpsit non indigitasse: Et quandoquidem Atto in rebus divinis et ecclesiasticis versatissimus suas lucubrationes testimoniis quasi margaritis e sacra Scriptura, e Conciliis, et ecclesiae Patribus desumptis adornavit, haudque loca indigitavit, etc. Edebat autem Burontius Attonis Opera ad autographi Vercellensis fidem exacta, adeoque per se animadvertere potuit, auctorem ipsum loca scriptorum, quae in medium profert, non indicasse.

15. Ex quo fit, ut aliquando etiam Atto verba aliorum exscribat quae parum suo argumento congruere [Col. 0333B] videntur, ut tom. II, pag. 140 in expositione Epistolae ad Timotheum: Ut cum totus mundus Dei sit, ecclesia tamen domus ejus dicatur, cujus hodie rector est Damasus. Editor in notatione haec habet: Quid dicamus de his Epistolis ad Thessalonicenses, et Timotheum, valde incerti sumus: mentio hic de Damaso coaevum redolet. Posset tamen haec esse ex iis interpolationibus, quae saepissime fieri solebant ab expositoribus. Eadem verba leguntur in commentariis Ambrosio falso ascriptis. Vide Append. t. II edit. Maurin., col. 296. Similia quaedam apud Isidorum nonnunquam occurrunt, ut cum lib. VI Etym. cap. 16 plurima affert, quae in praefatione collectionis Hispanicae canonum reperiuntur, quamvis nonnulla extra suum locum apposita videantur.

[Col. 0333C] 16. Scilicet Isidorus sive ex suis aliis operibus, sive ex aliis aliorum longiorem orationem solet contexere, ut cap. 65 fusius ostendam: adeoque de origine canonum acturus, praefationem, quae antiquae Hispanicae canonum collectioni praefixa erat, sive a se olim, sive ab aliis elaboratam magna ex parte inseruit, et inter alia haec verba: Sed et si qua sunt concilia, quae sancti Patres Spiritu Dei pleni sanxerunt, post istorum quatuor auctoritatem omni manent stabilita vigore: quorum gesta in hoc opere condita continentur. Quodnam est hoc opus, aut hoc corpus? nam nonnulli Mss. habent in hoc corpore. Certe collectio canonum, ad quam praefatio et haec verba referuntur, non Etymologiae, in quibus conciliorum gesta minime continentur. Sed si haec verba ita ab Isidoro exscriberentur, ut vel initio capitis, [Col. 0333D] vel margini locum, ex quo sunt extracta, annotasset, 426 nulla occurreret difficultas: nam tunc omnes facile intelligerent opus, in quo conciliorum gesta continentur, esse non Etymologias Isidori, sed collectionem canonum. Ita haec eadem Etymologiarum verba a Gratiano dist. 15, c. 1, a S. Antonino part. II Chronic. tit. 13, cap. 2, et ab aliis integre referuntur: et nihilominus quisque percipit, non Gratiani, aut Antonini, aut aliorum, qui ea allegant, indigitari opus, in quo canonum gesta contineantur, sed aliud, de quo Isidorus sermonem habet. Rabanus quoque Maurus, qui suos XXII libros De universo ex Isidoro potissimum, tacito ejus nomine, compilavit, lib. V, cap. 7, eadem verba de canonibus et de [Col. 0334A] conciliis profert: quorum gesta, pergit, in hoc opere condita continentur.

17. Quod si ipse Isidorus ad collectionem canonum lectorem clare delegavit, sed ea notatio a librario praetermissa fuit, nulla ejus culpa, aut negligentia censenda est. Non tamen vehementer repugnabo, si quis contendat, Isidorum quaedam longiora loca exscribenda amanuensi commisisse, in quibus ipse, opus emendaturus, superflua resecaret: quod tamen aliis occupationibus impeditus non perfecerit.

18. Sunt etiam quaedam sententiae apud Isidorum inter se contrariae, ex diversis auctoribus petitae. Cessaret omnis contradictio, si opinio quaeque suo auctori ascriberetur. Quod vel fecit Isidorus, et nomen auctorum intercidit, ut jam dixi, vel inter [Col. 0334B] tam varia ac multiplicia argumenta aliquando non satis animum ad contraria, quae excerpebat, aliorum effata advertit, vel non grave incommodum esse arbitratus est, si aliorum sententias colligere professus, duas inter se parum consentientes opiniones in re aliqua controversa lectori exhiberet.

19. Quae autem mea est conjectura, auctorum nomina ab Isidoro quidem indicata fuisse, sed librariorum incuria aut ignorantia in exemplaria non fuisse transcripta, mirum in modum confirmatur Bedae exemplo in Collectaneis ex veterum Patrum sententiis, de quo haec Xystus Senensis lib. IV Bibl. sanctae: »Et ne majorum dicta furari, et ea quasi sua propria componere videretur, nomina doctorum per singula interponere decreverat, et quid a quo auctore dictum esset, nominatim ostendere: sed [Col. 0334C] cum ei nimis operosum appareret, primas tantum nominum syllabas in marginibus e 427 regione cujusque sententiae apposuit: quae postea librariorum vel inscitia, vel incuria ex omnibus exemplaribus periere.«

20. Nec leve in eamdem rem argumentum est, quod in Etymologiis, aliisque in operibus Isidori saepe occurrunt infinitiva sine verbo, a quo regantur: quod in mss. exemplaribus maxime observatur. Sic cap. 3, lib. III, Etymol: Nam unum semen numeri esse, non numerum. Notat Grialius, volunt additum in excusis; abest (inquit) a Gothicis, et quidem hujusmodi praecisae locutiones per infinita verba frequentes in hoc opere. Unde autem eas Isidorus, grammaticae peritissimus, exprimere potuit? Nimirum, ut ego arbitror, [Col. 0334D] primas tantum litteras apponebat auctoris, qui aliquid referret, et verbi refert, tradit, dicit, etc., ut Aug. d., Gr. d. pro Augustinus dicit, Gregorius dicit, quas cum librarii non intelligerent, exscribere non curarunt, sensumque imperfectum reliquerunt.



CAPUT LII. De inchoatis Joannis Salomonis Semleri mss. animadversionibus in libros Etymologiarum: praefatio ejusdem. Observationes in hanc praefationem

1. Animadversiones in Isidori Etymologias Semlerus inchoaverat: sed in cap. 16, lib. I, substitit, vel si progressus ultra est, notas ejus mss. praeter eas, quas dixi, in schedis Zaccarianis non reperio. Profecto prologus non est omittendus.



Joannis Salomonis Semleri animadversiones, et notae in libros Originum.
[Col. 0335A]

2. Hos Etymologiarum libros, qui pene complectuntur antiquiorum temporum eruditionem institutionemque, et olim in magno pretio habitos, et hodie non sperni, satis, arbitror, constat. Nam olim quidem cum maxime conderentur, et ex sexcentis aliis scriptoribus colligerentur, non tam compendii instar tantum habebantur, quam utilissimarum ad plerisque pereuntium tum litterarum amatores institutionum loco erant, juvandorum certe studiorum causa multo labore conscripti. His autem nostris temporibus nec eadem ista utilitate omnino carent, nec minorem merentur existimationem, celeberrimo auctori et pietatis, et eruditionis laude, et diligentiae debitam.

428 3. Nam quod fuerunt quidam superioris fere aetatis, qui immensum hunc, quem suscepit Isidorus, laborem vel ideo reprehenderint, quod compendiorum, [Col. 0335B] quae olim nimis vulgata fuerint, crimine factum sit, quod ipsis hodie praeclaris multis corporibus librorum integris careamus, haud scio an satis digna sit gnaris rerum aestimatoribus oratio: quippe quae honestissimorum laborum omni fere fructu defraudare videatur viros multos optimos, labantium litterarum, quantum per ipsos licuit, unicos fere, prudentissimosque statores. Atque hi quidem eo majoribus afficiendi erant laudibus, quod ipsorum hoc beneficio est, quod epitomarum saltim, quae supersunt, recto usu nos consolari possimus, et factam integrorum librorum jacturam haud paulo levius ferre.

4. Accusant vero, et occasionem criminandi, dolendique inde arripiunt, quod negligi coeperint ipsa corpora, cum uti licuerit compendiis. Dabimus, non defuisse, qui pauco contenti, plura non curaverint: sed hujus negligentiae an in istos culpam transferam, quae non sine certa commodorum, quae curabant, ratione majora corpora in minora redegerunt? [Col. 0335C] Nonne innumeri perierunt libri quorum nullum compendium factum est? Fueram ipse in illa prava opinione, quam magnorum virorum auctoritas firmare videbatur: sed postquam verius rationes subduxi, jam ab ea discedo.

5. Trogus Pompeius omnino jam perierat, nisi Justini uti liceret epitoma, Festum non magis integrum habueramus, licet vel maxime Pauli opera abfuisset. Varronis aliorumque grammatica scripta ideo non integra ad nos pervenissent, si vel maxime secutorum saeculorum quorumdam grammatici nihil simile ex ipsis scripsissent. Ita his Isidori libris, non est quod quis putet, interitum aliis majoribus et similibus allatum fuisse.

6. Sunt vero alii qui id vituperant, quod compilata hic sint multorum auctorum scrinia. Hi quidem ignorare, aut negligere videntur omnem hujus instituti consiliique rationem. Quis reprehendat Cassiodorii Excerptum Orthographiae? An [Col. 0335D] alia est ratio, quod nomina scriptorum, non addidit Isidorus? Non arbitror. Quoties repetendi fuissent eidem auctores, et cur magnum per se librum (nam nos quidem integrum non habemus, qui non perfectus fuit) augere sexcentis aliquot nominibus? Sufficit ex veteris lectionis recordatione, et ex vetustis libris multis congessisse, quod ipse ad Braulionem scribit.

7. Praeclara vero, et insignis omnino fuit Isidori diligentia, et summum profecto studium, qui tam multos libros et comparaverit, et perlegerit, et excerpserit; idque, quod ad laudem maxime pertinet, precibus, et utilitatis aliorum causa adductus. Eximium vero, et dignissimum, quod alii hodie imitentur exemplum, qui eamdem episcoporum gerunt gravem personam, et minori opera, majorique commodo facere possunt, quod olim et difficilius erat, et minus late patebat.

8. Non est autem, quod pluribus hic enumerem [Col. 0336A] eos scriptores, quibus in his Originibus usus est Isidorus: quia brevius indicari suo loco possunt, ubi simul istud commodi inde consequemur, ut lectionum varietas, et vera scriptura illustretur. Neque enim meliori fortuna utuntur hi libri, 429 quam vetustiores omnes, quorum integritatem et tempus, et calamus, et inscitia hic ibi immutarunt.

9. Collegi raptim breves animadversiones, quidquid ejus rei olim subinde occurrit, cum ad has humanitatis litteras nonnihil operae, studiique conferre licuit. Nam hos ipsos libros diligenter legi, et multum inde profeci: quae laus non ad me pertinet, sed ad eorum utilitatem. Interea non negligendam putavi occasionem utendi vetusta editione harum Originum, cujus haec est inscriptio:

10. »Praeclarissimum opus Divi Isidori Hispalensis, quod Aethimologiarum inscribitur. Nec te fallat opinio, studiose lector, cum titulum aspicies, quasi in hoc volumine solum de re grammatica, atque [Col. 0336B] vocabulorum interpretationibus mentio fiat, cum in eo tantarum, altissimarumque rerum notitia recondita sit, ut nusquam alibi major, digniorque inveniatur. Quidquid enim cognitionis in caeteris scriptoribus cum Graecae tum Latinae historiae reperitur universis, in hoc unico libro utili quadam brevitate invenies. Quod si perlegeris, cum varietate historiarum, tum rerum magnitudine non minus proficies, quam oblectaberis. Venale habetur in vico Sancti Jacobi sub signo lilii aurei. Finis: impressum Parrhisii sumptibus, Joannis Petit. Anno salutis millesimo quingentesimo vicesimo, die vero vicesima quinta mensis septembris.«

11. Excusa est haec editio ex bono ms., ut ex lectionibus quibusdam non spernendis apparet. Sed et alia libri dos est. Docti viri antiqua manu et correctiones quaedam, et variae lectiones additae sunt, quarum non est nulla utilitas, ut spero. Nec neglexi alias, quae ad manum fuerunt, editiones, quas contuli [Col. 0336C] cum editione Dionysii Godofredi in Corpore auctorum Latinae linguae 1602, in 4.

12. Et quoniam hi Originum libri diligentissime olim lecti, et fere integri in alia glossaria et lexica transcripti sunt, cujus rei exempla sunt Papias, Huguitio, Catholicon, Salom. Constantiensis, Breviloquus, etc., etiam hos subinde in consilium adhibui. Quod idem de vetustioribus valet grammaticis, ex quibus Isidorus multa excerpsit. Breves vero dixi meas animadversiones: nam verbosioribus aut facile caruerint lectores, meis saltem, aut otium defuit raptim vel haec conscribenti.

13. Utar vero his signis ad distinguendos libros. A indicat lectionem ms. margini editionis Petiti ascriptam. Ista editio, ut ex inscriptione intelligo, fuit inter libros Dionysii Durentii, qui praeter nomen suum addidit etiam et amicorum. Pertinet jam ille Codex ad celeberrimum Altdorfinae Academiae ornamentum Joannem Heumannum: qui ejus copiam, ut est summae humanitatis, lubens fecit. [Col. 0336D] B designabit lectionem impressam hujus editionis Petitianae.

14. Tandem non operae esse arbitror aliquid addere de his quae a vera linguae Latinae ratione recedere videntur. Temporis istud fuit vitium et paucorum grammaticorum: collegit ergo et ista Isidorus, quae tum non exiguo pendebant momento. Sed pleraque inepta a mala manu posteriorum temporum infarta sunt. Felices nos, quibus puriori litterarum luce omnino uti contigit.

430 15. Haec est praefatio Semleri, qui suis notis titulum hunc subjecit: Breves animadversiones ad libros Originum. Observat illico, indicem omnium librorum, quem Gothofredus praemisit, abesse ab editione Petitiana, et Codice, cujus lectiones margini ascribuntur; ejus vero loco ibi haberi sex [Col. 0337A] epistolas Isidori, et Braulionis. Animadvertit etiam, caput 4 libri I in editione Gothofredi pertinere ad caput 3 editionis Petitianae; quod tamen non probat.

16. Inter compendia, quae integrorum corporum interitum induxisse multi putant, recenseri solent opera encyclopaedica, ut etymologiae Isidori, et similia. Ac fortasse aliquando accidit, ut alicujus compendii causa opus aliquod in compendium redactum perierit. Sed praeterquam quod diversa videtur esse ratio epitomarum, atque operis etymologici Isidori, aliorumque hujusce generis, ego potius existimaverim, nonnullos amore scientiarum, quem Etymologiae Isidori inspirant, permotos corpora sibi integra auctorum, quos laudat, comparasse, quam [Col. 0337B] occasionem inde natam, quod veterum scriptorum libri aliqui perierint. Etsi enim Etymologiae Isidori communes quasdam rerum notiones praebent, quae magno usui esse possunt, tamen lectoris desiderium acuunt potius quam satiant.

17. In elogio, quo Semlerus Isidorum prosequitur, animadverto, non solum ab eo commemorari Isidori eruditionem, singularem diligentiam, et summum studium, sed etiam pietatem, eximium et dignissimum, quod alii hodie imitentur exemplum, qui eamdem episcoporum gravem gerunt personam. Quod ab homine quamvis heterodoxo libens, gratoque animo accipio. Quod ait Semlerus, nos integrum Etymologiarum opus non habere, quia perfectum non fuit, et ipsum, quod habemus, posteriori manu [Col. 0337C] interpolatum esse, non ita facile est probare. Nam Isidorum codicem quidem inemendatum reliquit, sed cui nihil jam deesset; et ea, quae in plerisque correctis exemplaribus reperiuntur, Isidori esse, non est, cur negemus. Nam etiam multa, quae nonnulli inepto alicui interpolatori tribuunt, compertum jam est, auctores habere Isidoro longe antiquiores, et quos bono ipso Latinitatis et doctrinae politioris aevo florentes antiquitas suspexit.



431 CAPUT LIII. Index scriptorum ab Isidoro in Etymologiis et in libris Differentiarum laudatorum.

1. Cum Margarinus de la Bigne catalogum auctorum, qui in Isidori Etymologiis allegantur, post Vulcanium exhibuerit, eumque catalogum Joan. [Col. 0337D] Grialius correxerit auxeritque, sed solum indicatis scriptorum nominibus, non locis in quibus laudantur: consentaneum maxime visum est uberiorem potius indicem a Barthio confectum attexere ex Bibliotheca Latina Fabricii lib. IV, cap. 6, n. 6, tom. II, edition. Venet. 1728, p. 437.


Casp. Barthii index scriptorum in Isidori Originibus laudatorum.
    2. Acatesius (leg. Hecataeus) Milesius, l. I, c. 38.
    Actius, VIII, 7.
    Aegyptii picturam excogitarunt umbra hominis lineis circumductam, XIX, 16.
    Aemilianus (Palladius), XVI, 1, 10.
    Aemilius (Macer), XII, 4, 7.
    Aesculapius, IV, 3. Medicinae inventor, VIII, 11.
    Aesopus, I, 39.
    Afranius, XII, 8; XX, 2.
    [Col. 0338A] Africanus, II, 21.
    Afri, I, 31.
    Alcmaeon, I, 39.
    Ambrosius, XI, 3.
    Ammonii episcopi Alex. canones Evangeliorum, VI, 15.
    Amphion, III, 15.
    Anacreon Teius, I, 38.
    Apicius, XX, 1.
    Apollo, III, 21. Vide Oracula.
    APOSTOLUS (Paulus), XIX, 8; IX, 6, 8.
    Appius Coecus, 1, 37.
    Apuleius, II, 28; VIII, 11 fin.
    Aquila libertus Moecenatis, I, 21.
    Arcesilas, VIII, 6.
    Archilochus, I, 38 bis.
    Aristoteles, I, 1, 5, 28; II, 2, 22, 25, 26, 27, 31; III, 70; VIII, 6, 9; XI, 3.
    Artigraphi, II, 9.
    Asclepius, I, 38. Frequentissime et elegantissime [Col. 0338B] usus metro Asclepiadeo.
    Atlas excogitator astrologiae, III, 24.
    Atta, VI, 8.
    Julius Atticus, XVII, 1.
    Augustinus, VI, 6; XVI, 4.
    Augustus, I, 24; V, 36.
    Boethius, II, 25 fin.; III, 2.
    Brutus, I, 23.
    Cadmus, I, 3.
    Caecilius, X, 3; XIX, 4.
    Jul. Caesar, IV, 12; XI, 2.
    Canones conciliorum, VI, 16.
    Carmentis, I, 4.
    Cato, XV, 2; XVII, 1; XIX, 2. De innocentia sua, XX, 3. Censorius, II, 12.
    Catullus, VI, 12.
    Celsus, XVII, 1.
    432 Cicero, I, 28; II, 2, 5, 6, 9, 13, 21, 25, 26, 29, 30, 31; V, 25, 26; VIII, 6; IX, 1, 4; X, 12, 15, 17; XI, [Col. 0338C] 1; XII, 2, 7; XIV, 6, 8; XVIII, 1; XIX, 1, 23, 24, 29. Pro Valerio Flacco XII, 7. In Prognosticis, et matutinos exercet acredula cantus, XII, 7. Secundo de Rep. X, 11. Oratione, quam habuit contra competitores in toga candida, XIX, 24. Philippicis XIX, 29. In Topicis, XIV, 8.
    Cinna, VI, 21; XIX, 24, 33.
    Colophonius poeta, I, 38.
    Columella, XVII, 1.
    Comici, V, 26.
    Conciliorum canones, VI, 16. Nicaeni, Constantinop., Ephesini et Chalcedonensis, ibid.
    Cyrilli Alex. Cyclus Paschalis, VI, 17.
    Dares Phrygius, I, 41.
    DAVID rex, I, 38; V, 24; XI, 1; XII, 6; XIII, 4; XX, 9. In Psalterio dicitur III, 20. Psalmista, XX, 9.
    Democritus, VIII, 6, 9; XVII, 1.
    Demosthenes, I, 39.
    Dydimus Chalcontcros, VI, 7.
    [Col. 0338D] Dionysius Lintrius, I, 15.
    Dionysius Stoicus, VIII, 6.
    Dioscorus Alex. episcopus, VI, 16.
    Donatus, I, 15, 32, 36.
    Dracontius, XII, 2.
    Ennius, I, 25, 35 bis, 38; IX, 1; X, 19; XI, 1; XV, 1; XVII, 9; XIX, 1, 2 ter. Notae tachygraphicae ab Ennio repertae, I, 21. Hexametros Latinos primus fecisse traditur, I, 38.
    Epicurus, VIII, 6.
    EPISTOLA AD HEBRAEOS, VI, 2.
    Eratosthenes, IV, 2.
    ESAIAS, VI, 9; XI, 1; XIV, 3.
    ESDRAS, I, 41; VI, 3.
    EVANGELISTAE, I, 35; XI, 1. Canones Evangeliorum VI, 15.
    EVANGELIUM, IX, 5.
    Eusebius, I, 43; V, 28; VI, 5, 15, 17.
    EZECHIEL propheta, I, 3; IV, 9; XV, 1.
    [Col. 0339A] Flaccus, XIX, 32.
    Fronto, XX, 2 fin.
    Galenus, XX, 2.
    Gallice taxea, lardum, XX, 2.
    Gennadius, VI, 5.
    Gorgias, II, 2.
    Gracchus, II, 21; IV, 1; XIX, 32.
    Hesiodus, XVII, 1.
    Heraclitus, VIII, 6.
    Hermagoras, II, 2.
    Hermes Trismegistus, VIII, 11.
    Herodotus, 1, 41.
    HIEREMIAS, XIX, 23.
    Hieronymus, II, 43; V, 28; VI, 1, 5, 6; VII, 1; XIII, 21. De Virginate conservanda, XX, 3.
    Hippocrates, IV, 3; VIII, 9; XIV, 6.
    Hippolyti episcopi Cyclus Paschalis, VI, 17.
    Historia, XIX, 1. Lege Hister.
    Homerus, I, 20, 38; VIII, 8, 11; XI, 3; XIV, 2; XVII, [Col. 0339B] 9; XIX, 30.
    Horatius, I, 28, 39; IV, 12; V, 16; VI, 1; VIII, 7; II fin.; X, 1; XI, 2, XII, 1; XV, 8; XVI, 5; XVIII, 7; XIX, 1, 12, 24.
    Idis, pastor Agrigentinus, inventor fistulae, III, 20.
    JOANNIS Apocalypsis, VI, 17.
    JOBI I, 38; XI, 1.
    Josephus III, 24; VI, 1.
    Juba apud Mauros ut Deus cultus, VII, 11.
    Juvenalis, III, 21; V, 16; VIII, 7; XII, 2; XV, 5.
    Juvenci hemistichion, praeterito ejus nomine, I, 12.
    Leogaras Syracusanus primus apposuit versibus Homericis, I, 20.
    Linus, III, 15.
    Livius Andronicus, XIX, 4.
    T. Livius, VIII, 11; IX, 2.
    Lucanus, 1, 3; III, 40, 70; VIII, 7, 9; IX, 2 ter. 3; X, 12; XI, 3; XII, 4, 7 ter; XIII, 21; XIV, 8; XV, 7; XVII, 7; XVIII, 1, 3, 7; XIX, 3.
    [Col. 0339C] Lucilius, I, 32; XV, 8; XIX, 4, 12, 30.
    433 Lucretius, IX, 5; XII, 2; XIII, 4, 11 bis; XIV, 1; XX, 14.
    Macer, XII, 4, 7.
    Maecenas, XIX, 32.
    Mago, XVII, 1.
    Martialis, XII, 1, 7; XIII, 21; XX, 2, 14.
    Martius vates, VI, 7.
    Memmia (Al. Emmia, vel Inemia, Mnemia) Timothoe (Al. Cymothe) temporibus Ennii hymnos scripsit in Apollinem et Musas, I, 8.
    Mercurius lyrae inventor, III, 21. Trismegistus, VIII, 11.
    Metrophanes gratiam Mithridatis obsequendo promeritus, II, 14.
    Monatius, X, 13.
    MOSES, 1, 38, 41; V, 1; VI, 7; XVI, 24.
    Naevius, V, 26; IX, 1; XII, 1, 11, 12 fin.; XIV, 8; XIX, 22.
    Nicomachus, III, 2.
    Nigidius, XI, 1; XX, 2.
    [Col. 0339D] Numa, V, 1.
    Oracula, I, 33, 38.
    Origenes, VI, 6.
    Orpheus, III, 21.
    Ovidius, VI, 7; VIII, 11; XI, 1, 2, 3, 4; XII, 4 bis, 7; XIII, 21; XVII, 7; XVII, 2. In Fastis, VIII, 11.
    Pacuvius, XIII, 21.
    Palamedes, I, 3.
    Palladius; vide Aemilianus.
    Pamphilus, VI, 5.
    Paulini versus allegantur nomine ejus praeterito, IX, 2.
    PAULUS apostolus, I, 9; IV, 9; V, 24; VI, 1; VII, 13; IX, 1; XII, 7.
    Paulus jureconsultus, V, 14.
    Persius, I, 3, 23; V, 16; VI, 10; VIII, 7; XII, 4; XVII, 7, 9; XVIII, 4; XX, 5, 10.
    Petronius, V, 26.
    Pherecydes, I, 37, 38, 41.
    [Col. 0340A] Philargyrius, I, 21.
    Phoroneus, V, 1.
    Pindarus, VI, 1.
    Plato, I, 1; II, 24; III, 11, 70; VIII, 6.
    Plautus, I, 38, 39; V, 26; IX, 1, 3 fin.; X, 20; XII, 5; XV, 5; XVI, 24; XIX, 2, 5, 23, 24, 31.
    Plinius, XII, 2 ter, 4, 6.
    Poeta incertus, I, 3; XII, 2, 7. Vide Martialis et Paulinus.
    Pomponius poeta Christianus Virgilianis versibus inter caetera styli sui otia Tityrum in Christi honorem composuit, I, 38.
    Porphyrius, II, 25.
    Proba uxor Adelphii centonem ex Virgilio de fabrica mundi et Evangeliis plenissime expressit, I, 38.
    Prosper, VI, 17.
    Proverbium, Rex eris, si recte facias, IX, 3.
    Prudentius, VII, 9; XIX, 33.
    Ptolemaeus rex et astrologus, III, 25.
    [Col. 0340B] Publius, XIX, 23.
    Pythagoras, I, 3; III, 2; VIII, 6; XII, 4; XIV, 6.
    Quintilianus, II, 2.
    Rutilius Rufus; vide Satilius.
    Sabinorum lingua quiris hasta dicitur, unde Quirinus et Quirites, IX, 2.
    Sallustius, I, 43; IX, 3, 4; XI, 1: XIII, 18, 21; XIV, 1, 6, 7; XV, 1; XVIII, 2, 12; XIX, 23, 24.
    SALOMO, XIX, 1, 26.
    Salvius grammaticus, I, 4.
    Satilius Rufus de Vita sua, XX, 11. [Lege, Rutilius, Rufus de Vita Scipionis.]
    Scipio, II, 21.
    Sedulius, XX, 4
    Sibylla, IX, 2; XIV, 6.
    Simonides, I, 3, 38 bis.
    Solon, V, 1.
    [Col. 0340C] Sotades, I, 38
    Statius, III, 70; XIV, 8.
    Suetonius, VIII, 7; XII, 1, 2.
    Symmachus, VI, 3.
    Syro sermone bases nomen petrae fortissimae XIX, 10.
    Tages, VIII, 8.
    Terentianus, I, 38.
    Terentius, I, 35, 36, 39; II, 9, 10, 21, 434 30; VIII, 7; X, 16 17; XI, 1, 2.
    Tertius Persanius, I, 21.
    Tales, II, 24; VIII, 6.
    Theodosianus Codex, V, 1.
    Theodotion, VI, 3.
    Theophilius Alex., VI, 17.
    Timothoe; vide Memmia.
    Titianus, II, 2; IX, 2.
    Tiro Tullius, I, 21.
    Turpilius, XIX, 4.
    [Col. 0340D] Valgius, XIX, 4.
    Varro, I, 3, 26, 38; II, 23; IV, 8, 11, 12; VI, 4, 6; VIII, 6, 7, 9; IX, 2; X, 13; XI, 1 bis, 3; XIII, 1, 18; XIV, 6, 7, 8, 9; XV, 1, 13; XVII, 1, 7; XVIII, 16, 50; XX, 10, 11. De Vita populi Rom., XX, 11.
    Verrius Flaccus, XIV, 8.
    Victorinus, II, 9, 25, 28, 29.
    Victorinus Episcopus, VI, 17.
    Virgilius, I, 7, 18, 20, 35, 36, 38, 39; II, 4, 20, 21, 30; III, 20, 21, 70; V, 27, 31, 36; VI, 7, 13, 18; VIII, 7, 8, 11 bis; IX, 1, 2 ter, 3 ter; X, 3 bis, 6 ter, 9, 11, 15, 18, 19; XI, 1; XII, 6, 7, 8; XIII, 7, 18, 21; XIV, 6; XV, 6; XVII, 1, 2, 3, 4, 6, 7 quinquies, 9; XVIII, 1, 2, 4, 5, 7, 12, 15; XIX, 1, 2 22, 24, 28, 33; XX, 1, 2, 5, 12, 15.
    Zeno, VIII, 6.
    Zenodotus Ephesius, I, 20.
    Zoroastres, VIII, 9; IX, 2.
    [Col. 0341A] In ejusdem Isidori libris primo [a 1Kb] et tertio Differentiarum, sive de proprietate sermonis Latini citantur.
    Accius lib. III, cap. 610.
    Afranius, III, 86, 500.
    Augustinus, III, 215, 432, 578.
    Cato III, 5, 220, 437. Primus de differentiis sermonum apud Latinos scripsit: praef. libri III.
    Cicero, 1, 84; III, 17, 118, 159, 179, 191, 194, 437, 459, 507, 587.
    Ennius, III, 218.
    Hieronymus, III, 299, 431.
    Hilarius, III, 578.
    Homerus, III, 341, 448.
    Juvenalis, III, 38.
    Livius, III, 148 [b 1Kb] .
    Lucanus, III, 513.
    Lucilius, III, 589.
    Melesius [c 1Kb] grammaticus, III, 373.
    Ovidius, I, 182.
    Pacuvius, III, 47, 244.
    [Col. 0341B] Palaemon, III, 534.
    Placidus, III, 99.
    Plautus, III, 87, 159.
    Sallustius, 1, 32; III, 38, 176, 420, 423, 516.
    Stoici, III, 71, 264.
    Terentius, III, 507.
    Varro, III, 459, 524.
    Virgilius, I, 84, 109, 251; III., 17, 19, 47, 58, 71, 76, 268, 338, 485, 529, 561.


3. Barthius in hoc indice conficiendo editionem Breulianam videtur secutus: ex qua nonnulla varietas in nominibus et capitum numeris observatur: ut primo loco Achatesius Milesius lib. I, cap. 38, apud Grialium cap. 39, ubi legitur Hecataeus Milesius, ut recte Fabricius in not. correxit. Addi possent auctores quos Isidorus in libro de Natura rerum aliisque allegat: sed cum id a nobis in Indice 435 generali praestandum sit, satis nunc fuerit aliorum labores non praetermisisse. De primo et tertio libro Differentiarum [Col. 0341C] quod ait Fabricius in not., uberius explicabitur cap. 56, ubi ostendam, duos tantum esse libros Differentiarum, alterum rerum, alterum sermonum, sed ita ut libri Differentiarum sermonum duplex sit exemplar, alterum alphabeticum plenius a Grialio editum, quod Fabricius librum tertium Differentiarum vocat, alterum brevius sine ordine litterarum, quod Fabricius librum primum appellat.



CAPUT LIV. Etymologiarum editiones recensentur.

1. Editionem Etymologiarum Isidori non aliam Nic. Antonius antiquiorem videtur agnovisse editione Parisiensi anni 1520, quam, ut refert, principem existimabat D. Josephus Pellizerius, qui penes se habebat, in libro suo Maximo obispo de Zaragoza, et in praefatione. Sed plures aliae longe ante praecesserant, [Col. 0341D] quas nunc recensebo.

2. Maittairius Annal. typogr. tom. I, part. 1, editionis auctioris pag. 768, id indicat: Isidori Etymologiae: Rabani Mauri de rerum Naturis et Proprietatibus libri viginti duo fol. Notat, editionem antiquam esse, et, ut videtur, primitivam, sine ciphr., signatur., reclam. Sed mihi dubium est, an sint genuinae Isidori Etymologiae, an illae, quas Rabanus Maurus interpolavit, ac suppresso Isidori nomine vulgavit. Nulla est loci, aut anni designatio.

[Col. 0342A] 3. Incerto anno, et loco ex veteri editione in Italia prodiisse Etymologias refert Fabricius in Bibl. med., atque indicat Gesneri bibliothecam pag. 468. Epitomator Gesneri edition. Tigur. 1574, pag. 435, in Isidoro sic habet: Originum libri XX impressi in Italia. Dubitat Bayerius, an haec sit editio, quae in catalogo librorum ducis de la Vallière, tom. II, pag. 12, num. 2185, circa annum 1470, absque loci notatione prodiisse dicitur.

4. Haec est mihi editio, quam nunc describam. Praemittuntur sex notae epistolae: Incipit epistola Isidori junioris Hispalensis episcopi ad Braulionem Caesarem Augustum (sic) episcopum. Subinde Incipit liber primus Etymologiarum sancti Isidori Hispalensis episcopi. In primo libro capita 3 et 4 sub uno comprehenduntur, [Col. 0342B] quae in aliis exemplaribus melius separantur. Post librum XX index, 436 sive Repertorium omnium capitulorum in libros Etymologiarum, etc. Sequuntur libri tres Sententiarum, ut in alia editione Veneta anni 1483, In Christi nomine incipit primus, etc., de summo bono. In tertio libro post verba laetificandos includit, quae in aliis exemplaribus postrema sunt, subjungitur: Hic est enim Christianae miserationis affectus, ut pro unoquoque mortuo sacrificium Deo offeratur. Inde est, quod scriptum est: Et mortuo ne fraudes misericordiam. Finiunt libri de summo bono sancti Isidori Hispalensis episcopi novissime recogniti, cunctisque erroribus castigati. Succedit index capitum. Character ad Gothicum, quem vocant, accedit. Referri potest ad annum circiter 1470. Locus [Col. 0342C] editionis Italia videtur, et, ut puto, Venetiae; nisi fortasse obstet, quod Petrus Delphinus e S. Michaela Muriani 16 Martii 1480, epist. 141, apud Marten. Collect. Vet. Script. tom. III, scribebat ad Hieronymum Generalem: Isidorus Etymologiarum, cujus desiderio te affici significasti, non invenitur impressus. Pro titulo in media prima pagina erat, Isidori Etymologiarum opus. Idem de summo Bono.

5. Anno 1472 editio Etymologiarum a Fabricio in utraque Bibliotheca indicatur, quae exstat, inquit, apud venerandum nostrum Wolfium: quaedam exemplaria in membranis excusa idem narrat. Peracta fuit haec editio Augustae Vindelicorum in fol. per Gonterium Zainer de Reutlinga, sive, ut alii scribunt, [Col. 0342D] Gintherum Zainer ex Reutlingen. Meminit quoque ejus e Caillio Maittairius Annal. typograph. t. I, pag. 100, et auctor Catalogi bibliothecae antiquae Vindobonensis 1750 Philippus Jacobus Lambacher part. I, p. 127, ut alios omittam. In editione auctiori Maittairii pag. 317, tom. I, part. I, inscriptio haec apponitur: Isidori Junioris Hispalensis episcopi Ethimologiarum libri numero viginti per Gintherum Zainer. In fine: Libri finiunt feliciter per Gintherum Zainer, ex Reutlingen progenitum, litteris impressi [Col. 0343A] alienis, anno ab incarnatione Domini millesimo quadringentesimo septuagesimo secundo, decima nona die mensis Novembris. Character est Romanus.

6. Anno 1477 Basileae in fol. ex Maittairio in editione auctiori Amstelodamensi anni 1733, tom. I, part. I, pag. 382, ubi sic refert: Isidori Hispalensis opera fol. Basileae 1477, ex Joan. van Horne cat. pag. 36, n. 54. Sunt, ut ego puto, Etymologiae cum libris Sententiarum, non alia Isidori opera.

437 7. Anno 1483. Venetiis in fol. cum libris Sententiarum, sive de summo Bono, per Petrum Loslein de Langencen. Hujus editionis meminerunt Maittairius, Fabricius in utraque bibliotheca Latina, Fr. Peregrinus Antonius Orlandius in opere italico de Origine, et Progressu typographiae, et Bayerius, [Col. 0343B] cui ad manum erat. Incipit: Registrum in libros Etymologiarum sancti Ysidori Hispalensis episcopi. Post capitum indicem sequuntur sex epistolae Isidori, et Braulionis. Post vigesimum librum: Finit liber Etymologiarum Ysidori Hispalensis episcopi. Sequitur Rubrica libri primi de summo Bono sancti Ysidori Hispalensis episcopi. Deinde, In Christi nomine incipit liber primus sancti Ysidori Hispalensis episcopi de summo Bono. Post librum tertium, Finit liber tertius, et ultimus de summo Bono sancti Ysidori Hispalensis episcopi. Impressus Venetiis per Petrum Loslein de Langencen MCCCCLXXXIII. Quod in appendice alphabetica Maittairii indicantur Isidori junioris Hispalensis episcopi epistolae ad Braulionem Caesaraugustanum episcopum Venetiis in fol. anno 1483, recte arguere [Col. 0343C] possumus, nihil id esse aliud nisi epistolas quas in hac editione Etymologiarum praecedere diximus.

8. Anno 1489, Basileae in fol. ex Bayerio et Fabricio in utraque Bibliotheca. Maittairius in editione auctiori p. 515, tom. I, part. I, ita exhibet: Isidori Hispalensis Etymologicon fol. Basileae 1489. Et in nota: Ex variis Mss. emendatum manu Jani Gruteri, cum perpetuo ejusdem Gruteri commentario fuit hoc exemplar in bibliotheca Gerh. Joan. Vossii. Videtur postea transiisse in bibliothecam cancellarii Weimmanni.

9. Anno 1493, Venetiis Isidori Etymologiae, et de summo bono per Bonetum Locatellum sumptibus Octav. Scot. in fol. Maittairius ex Caillio. In editione auctiori notat, Orlandium afferre p. 199. Isidor. de summo Bono Lipsiae 1493. Idem Maittairius postea: [Col. 0343D] Isidori Etymologiae per Bonetum Locatellum expensis Octaviani Scoti fol. Venetiis 1494; quae fortasse eadem est editio. Nullum enim nominat auctorem, ne in auctiori quidem editione.

10. Anno 1499, Parisiis in fol. ex Maittairio, et Bayerio, apud quem erat. Maittairius titulum exhibet: Isidori Hispalensis Etymologiae opera Georgii Wolff, et Thielmanni Keruer Parisiis 1499 25 Maii. I. P. Jehan Petit, venalis in vico Sancti Jacobi apud leonem argenteum.

438 11. Anno 1500, Parisiis in 4 ex Josepho Rodriguez de Castro in Bibliotheca Hispana, et Maittairio pag. 72, t. I, part. I, editionis auctioris, ubi ait: Isidori Hispalis (corrigo Hispalensis) Opus Etymologicum [Col. 0344A] in 4 Parisiis 1500. Notat, id indicari in Catalogo Vander Meer.

12. Anno 1509, Parisiis ex Fabricio in utraque Bibliotheca, et Dupinio in Biblioth. Eccles. tom. V.

13. Anno 1520, Parisiis: quam editionem accurate describit Semlerus in praefatione, quam cap. 52 protuli. Exemplar hujus editionis vidi in bibliotheca Collegii Romani.

14. Anno 1529, Haganoae apud Secerium ex Fabricio in Bibliotheca medii aevi, et Nic. Antonio, qui alios Isidori libros simul cum Etymologiis editos asserit. Exstat in Bibliotheca Vaticana, n. 884, collectio quorumdam operum S. Isidori Haganoae hoc ipso anno 1529 editorum: et exemplar hujus editionis post Zaccariae excessum ex ejus libris acquisivi: [Col. 0344B] sed Etymologiae simul editae non fuerunt. Postea eam editionem describam. Vidi quidem editionem in 4o vel 8o magno apud v. cl. Gasparem de Segovia, cujus alii non meminerunt. Etymologiae cum Differentiis rerum, et sermonum simul editae sunt: sed cum prima folia desiderentur, neque annus, neque locus editionis erui potest; in fine conspicitur pro stemmate Mercurius alatus cum lemmate, Docta per orbem scripta fero. Omnia indicia arguunt, ex editione Bignaeana Etymologias et Differentias esse desumptas.

15. Anno 1577, curante Vulcanio, ut fusius dictum fuit cap. 50. Omitto nunc editiones Bignaei, Grialii, et Breulii repetere. Nec distinctius recensebo Etymologiarum editiones anni 1595, 1602, 1622, inter Scriptores latinae linguae Dionysii Gothofredi, qui [Col. 0344C] Vulcanium ac Bignaeum secutus est. Titulus editionis anni 1622, apud me hic est: Auctores Latinae linguae in unum redacti corpus: quorum auctorum veterum, et neotericorum elenchum sequens pagina docebit. Adjectis notis Dionysii Gothofredi J. C., una eum indice generali in omnes auctores. Editio postrema emendatior, et nonnullis auctior. Genevae excudebat Alexander Pernet. 1622 in 4. Col. 809 sunt Etymologiae Isidori, col. 1905 variae lectiones in Isidorum ex Vulcanii editione.



439 CAPUT LV. Codices mss. Etymologiarum. Excerpta, notae, versiones.

1. Manuscripti Codices Etymologiarum, ut ait Nic. Antonius, plures passimque reperiuntur in bibliothecarum [Col. 0344D] angulis. Commemorat Codicem septingentorum fere annorum in Complutensi S. Ildefonsi collegio: qui, ut refert Bayerius in bibliothecam Escurialensem migravit, ab eodem Bayerio ad annum 1762 recensitus. Addit Nic. Antonius alium in Mediolanensi bibliotheca Longobardicis litteris majusculis descriptum, alios in bibliotheca Patavina S. Joannis tunc Canonicorum Lateranensium, in Parisiensi Renati Moreau medici, in Veneta S. Antonii, in Pinciano monasterio S. Benedicti. Pro Veneta S. Antonii laudat Tomasinum pag. 13; qui certe in Bibliothecis Patavinis mss. non semel Etymologias recenset, ut pag. 30, 31, etc.

2. Ad haec Bayerius veteres Etymologiarum Codices ultra quadraginta se vidisse, atque evolvisse ait [Col. 0345A] tum apud Hispanos Toleti, Hispali, atque in regio Escurialensi coenobio, tum in Italiae bibliothecis, Vaticana, Laurentiana Medicea, Ricardiana Florentina, Ambrosiana Mediolanensi, Bononiensi S. Salvatoris, Veneta S. Marci, Patavina, Taurinensis academiae, et aliis. Observat, unam Escurialensem denos minimum exhibere, quorum nonnulli milliarium Ecclesiae saeculum, sive annum Christi M antiquitate superant. De notis juridicis, quae in Codicibus antemillenariis reperiuntur, quod Bayerius addit, cap. 93 expendam, cum Codicem Vaticanum 623 describam.

3. Rodriguezius de Castro tom. II Bibl. Hisp., pag. 314 seqq., fuse, neque inutili labore Codices Etymologiarum, aliosque Isidori recenset, qui in bibliotheca [Col. 0345B] Escurialensi asservantur. In 1 et 3 exstat Codex membranaceus Etymologiarum in fol. exaratus aera 781, hoc est anno Christi 743, ut Rodriguezius colligit ex quadam nota codicis mox referenda. Sed advertere debuit, eum codicem, quem describit, non illa aera exaratum fuisse, sed posteriori tempore ex alio qui aera 781 scriptus fuerat, ut ex ipsius Rodriguezii 440 narratione patet. In primo folio, ut ait, quod papyraceum est, haec legitur nota: »Hic liber scriptus est aera MLXXXV a Dominico presbytero, ut in fine libri dicitur. Is est annus Christi MXLII. Et fortasse fuit Sanctii Secundi nondum tamen regis, qui ex Sanctia regina Veremundi Tertii sorore natus est. Cum horum trium mentio fiat tum hujus libri initio in tabella tessellata repetiti saepe nominis, [Col. 0345C] tum primo libro in pedum poeticorum tabulis; neque temporum ratio discrepat.«

4. Haec nota Rodriguezium admonere debuit, codicem non anno 743, sed anno demum 1042 exscriptum; nam annus aerae fortasse est MLXXX. In eodem folio primo haec est nota Hispanico sermone: Este libro es de la Iglesia de nuestra Señora del Pilar de Zaragoza. Scilicet, Hic liber est ecclesiae Caesaraugustanae Deiparae Virginis de Columna. In folio secundo, quod membranaceum est, ut alia sequentia, notatur, Littera ista Mozaraba appellatur, vel Toletana. Nimirum characteres sunt Gothici, sed affabre et studiose exarati. Initio depicta est crux versicolor his verbis superiori parte: Pax, Lux: inferiori vero: Lex, Rex. Sequitur labyrinthus verborum, [Col. 0345D] diversis coloribus, ut ipsa crux, ornatus, in honorem beatissimae Virginis Mariae: et alius similis, in quo legitur: Sancio, et Sancia librum. In folio sequenti litteris majusculis hoc monitum: »In Dei nomine simplo triplo divino incipiunt capitula libri Ethimologiarum. Ut valeas, quae requiris, cito in hoc corpore invenire, haec tibi, lector, pagina monstrat, de quibus rebus in libris singulis conditor hujus Codicis disputabit (pro disputavit) in libris duodecim. Deo gratias, amen, saecula saeculorum.«

5. Non dissimile monitum in nostris Vaticanis codicibus reperimus: ex quo suspicari possumus, exemplar Caesaraugustanum ad alia extera conformatum fuisse, praesertim quia Isidorus auctor, ut mox [Col. 0346A] videbimus, Junior appellatur. Quod autem dicitur libros esse duodecim, mendum librarii videtur. Ut enim Rodriguezius advertit, hic Codex in distributione partium, et capitum cum editione Grialii congruit. Post monitum est index librorum et capitum magno artificio exaratus, ac circulis distinctus.

6. Operis inscriptio haec est: In nomine Domini nostri Jesu Christi incipit liber Ethimologiarum beatissimi Esydori Junioris ecclesiae Spalensis episcopi ad Braulionem Caesaraugustanum episcopum scriptum. Ante epistolas Isidori, et Braulionis, quae Etymologiis 441 praemittuntur, sunt notae juridicae, quas Isidorus, lib. I, cap. 28 abolitas refert: quem ad locum in nonnullis nostris Mss. inseruntur, in plerisque desunt. Epistolae Isidori ad Braulionem sunt [Col. 0346B] quinque: 1. In Christo Domino, et dilectissimo filio Braulioni arcediano (corrige archidiacono) Isidorus. 2. In Christo reverendissimo, et colendissimo fratri Braulioni Isidorus. Tres reliquae: Domino meo, et Dei servo Braulio episcopo Isidorus. Prima ex his quinque epistolis incipit: Dum amici litteras; altera: Quia non valeo. Braulionis ad Isidorum epistolae sunt duae hac inscriptione: Domino meo, et vere domino, Christique electo Ysidro episcopo episcoporum summo Braulio servus inutilis sanctorum Dei.

7. In fine libri V, ubi est Chronicon, ita legitur: »Mauricius annis XXI Gothi catholici efficiuntur. Focas annis VIII . . . V. DCCCVIII Romani caeduntur a Persis. Eraclius septimum decimum nunc agit annum V. DCCCXXVI. Judaei Spania christiani efficiuntur. Residuum [Col. 0346C] sextae aetatis tempus soli Deo est cognitum.« Illico subjungitur: »Invenimus, collectam esse hanc Coronicam sub aera DCLXVI; sicut et in alia. Deinde a sequenti aera DCLXVII usque in hanc praesentem eram, quae est DCCLXXXI, creberunt (sic) anni CXVI, qui additi ad superiorem hujus Cronicae summam, faciunt simul omnes annos ab exordio mundi usque in hanc praefatam DCCLXXXI aera V. DCCCCXLII. His itaque ita dicitis (hoc est, dictis, vel potius digestis) fatemur denique, difficile posse quemquam hominem annorum summam post etiam tempore incarnationis jam Domini praetermissa quoque aera veritatis indice per reges, et principes computare, et in errore minime incurrere. Proinde ergo necesse quippe est secundum morem prorsus aeram illam [Col. 0346D] partire, quae suo repererit tempore incurrere. Et quod partiendo invenerit, hoc quippe faciat ad ere majore (fortasse ad aeram majorem) adicere, quaeve ab Adam usque ad Christum noscitur percurrere. Tunc sane probabitur quisque se scilicet ad veritatis potius tramite pervenisse.«

8. Ex hac nota male Latina colligebat Rodriguezius, Codicem Caesaraugustanum aera 781 exaratum fuisse: sed solum hinc constat, eum originem trahere ex alio ea aera scripto. Id enim passim cernere licet in aliis Codicibus, in quibus librarii posteriorum temporum ad verbum ea omnia exscribebant, quae antiquiores alii primigeniis operibus inseruerant.

442 9. Non sejungendus ab hoc loco est codex [Col. 0347A] alius Escurialensis, in quo sunt Etymologiae Hispano sermone, sed diverso ordine atque in editis. Etymologiae per capita, tractatus et libros dividuntur, ac plura omittuntur, quae in Editis, atque aliis Mss. exstant. Incipit: Capitulo primero de la disciplina, et de la arte. Caput ultimum est de historia. Tum fol. 60 incipit tractatus tertius, qui est de rhetorica. Sed non exprimitur quodnam sit initium tractatus secundi. Fol. 77. Libro tercero, e capitulo primero de la dialectica: ita alia capita. Fortasse cum antea dicitur tractatus tertius, mendum est pro tractatus secundus: vel hoc loco legendum est liber tertius: nam fol. 93 sequitur quinto capitulo primero de las quatro disciplinas, etc.

10. Post tria capita fol. 117: Capitulo primero de [Col. 0347B] les fasedores de las leyes. Fol. 131, rursus quinto capitulo primero de la palabra Cronica. Fol. 142. Capitulo primero de las lenguas de las gentes. Fol. 190. Aqui comienza el onseno libro, la nascencia de unos nombres, etc. Hic dicitur liber undecimus, qui in caeteris exemplaribus est decimus, scilicet de Nominibus per alphabetum. In hac versione liber is desinit in verbo seditiosus.

11. Illico addit Rodriguezius, caput 7 Vitae sancti Isidori esse de los libros, que dexò escritos, etc. Sed cum non praemiserit, in hoc codice Vitam S. Isidori per capita distinctam contineri, suspicor, hoc loco non levem errorem typographicum irrepsisse, atque ea omnia, quae Rodriguezius narrare pergit, esse intelligenda de alio Codice, quem pag. 320 describit. [Col. 0347C] Codex igitur, quo Etymologiae Hispanice redditae repraesentantur, solum primos Etymologiarum libros perturbato ordine, et nonnullis omissis, videtur complecti. Quod autem Rodriguezius conjicit, has Etymologias desumptas ex primo exemplari, quod Isidorus ad Braulionem misit, quia divisae sunt, ut ait, non per libros, sed per tractatus, aut capita, ut ab Isidoro scriptas Braulio asserit, sustineri nequit: nam Braulio ait Isidorum opus non libris, sed titulis distinxisse: Etymologiae autem Hispanicae, quod Rodriguezius animadvertere debuit, et capitibus, et tractatibus, et libris distinguuntur, non titulis.

12. Addit Rodriguezius, in Etymologiis Hispanicis multa desiderari, quae in Editis inveniuntur: quod exemplari ab Isidoro ad Braulionem misso congruere potest: siquidem Braulio tradit, Isidorum 443 Etymologias [Col. 0347D] non absolvisse. Sed ut alibi ostendi, Braulio nihil Etymologiis addidit, sed solum eas in libros divisit. Interpres autem Hispanicus vel exemplar aliquod mutilum, ac perturbatum reperit, qualia multa passim reperiuntur, vel solum partes quasdam Etymologiarum in patrium sermonem convertere voluit, vel fortasse in separatas aliquas Etymologiarum partes, jam ab aliquo in libros divisas incidit ex iis, quas Isidorus seorsum vulgaverat, antequam totum opus in unum corpus coactum ad Braulionem mitteret.

13. Pag. 320 describit Rodriguezius codicem Escurialensem III. b. I. papyraceum, in quo nonnulla sunt opera ex codice latino veteri bibliothecae [Col. 0348A] ecclesiae Toletanae in Hispanum idioma conversa. Exaratus fuit anno 1444. Opera sunt Vita S. Isidori, Vita S. Ildefonsi, et hujus opus de perpetua Virginitate S. Mariae, Soliloquium S. Augustini. Omnia hispanice. Titulus Vitae S. Isidori ita habet: Comienza el prohemio de la Vida de Sanct Isidoro, arzobispo de Sevilla, que como del se collige, es homelia escrita de algun sancto hombre de aquel mesmo tiempo. Constat 31 capitibus, et inseruntur nonnullae epistolae sancti Isidori, et tractatus ejusdem de Oratione, sive Lamentum poenitentiae alphabeto editum.

14. Hic annectenda opinor, quae Rodriguezius pag. 318, cum de Etymologiis Hispanicis sermonem habebat, narrabat, scilicet cap. 7 hujus Vitae S. Isidori agi de libris ab ipso scriptis, ac praecipue de [Col. 0348B] Etymologiis, quarum magnum fit elogium. Capite 20 est Lamentum poenitentiae; cap. 21, epistola S. Isidori ad Mausonam, al. Massonam. Sequitur epistola Isidori, qua Braulionem invitat ut ad se veniat. Tum epistola Braulionis, qua librum Etymologiarum petit. Responsio Isidori. Ejusdem ad Eugenium epistola. Alia ad Leofredum, sive Leudefredum.

15. Censet Rodriguezius hanc Isidori Vitam diversam esse ab ea quae Lucae Tudensi a plerisque ascribitur, in Actis Bollandianis edita. Et divisio quidem capitum diversa est; sed cum Bollandiani non omnia ediderint, quae in Ms. veteri Toletano, unde exemplar ejus Vitae depromptum fuerat existebant, et aliunde observetur in Vita a Bollandianis edita insertas etiam esse epistolas laudatas Isidori, suspicandi locus est, an reipsa Vita Hispanica non [Col. 0348C] differat a Latina, quae a canonico Legionensi, vel a Luca Tudensi scripta fuerat. Multa certe utrique Vitae sunt communia.

444 16. Exemplaria Toletana Burriel in suis litteris descripsit supra cap. 40. Fabricius in Bibliotheca medii aevi testatur eximios Etymologiarum mss. Codices exstare Lugduni Batavorum inter libros, qui fuere Isaaci Vossii. Longum foret eos omnes recensere Etymologiarum mss. Codices, qui in Bibliotheca bibliothecarum mss. Montfauconii, aliisque hujusce generis catalogis indicantur. In Diario Encyclopaedico Gallice edito Januarii 1761, part. I, pag. 18 et 20, describitur Codex argenteus Ulfilae, quo versio Gothica Evangeliorum continetur, a Junio inde typis edita. Additur anno circiter 1757 a Domino [Col. 0348D] Knitell in bibliotheca Wolfembutellii repertum codicem membranaceum Etymologiarum S. Isidori ex iis qui Rescripti nuncupantur, quia super veterem aliquam scripturam deletam, sed ita aliquando, ut legi possit, nova alia addita est. In eo Codice textus superscriptus, ut vocant, est opus Etymologiarum; vetus plura vetera monumenta comprehendebat, et in his partem versionis Gothicae Epistolae S. Pauli ad Romanos. Characteres Etymologiarum similes sunt iis quos Mabillonius pag. 351 de Re diplomatica repraesentat: versio Gothica iisdem litteris, quibus celeberrimus argenteus codex Ulfilae, exarata erat.

17. Bandinius in Catal. Cod. Lat. bibl. Medic [Col. 0349A] Laurent. Florent. nonnullos Etymologiarum Codices distinctius exponit; scilicet tom. I, plut. 19, cod. 32 chart. in 4 min., qui nitidissimus est, et cum initialibus singulorum librorum anno depictis, constat foliis 318. Sunt Etymologiae libris XXII praevia singulis libris capitum tabula, et sex epistolae Isidori et Braulionis. Liber secundus, uti et tertius, in duos distribuuntur: hinc libri 22 sunt, de quo numero dixi cap. 48.

18. Ibidem tom. II, plut. 52, codex 21 membranaceus in 4 min. saeculi XIII, in cujus summo tegumenti margine notatum est, Isidorus Etymologiarum, florenorum quinque, chartarum 87, signum N. Sunt libri viginti duo, praevia singulis libris capitum tabula, et priori libro epistola Isidori, qui Junior dicitur, [Col. 0349B] ad Braulionem, Tuae sanctitatis. In fine, Expliciunt libri Etymologiarum Isidori. Deo gratias. Claudit Codicem tabula argumentorum, quae in singulis viginti librorum capitibus pertractantur.

19. Inter libros bibliothecae Gaddianae tom. III, plut. 98, Codex membranaceus in fol. min. saeculi XIII cum initialibus et titulis rubricatis, 445 et multis in margine variis lectionibus satis bonis instructus. Antiquus possessor Franc. Maria Tartarinus de Mutina clericus. Titulus Isidori Junioris Hispalensis ecclesiae episcopi ad Braulionem episcopum Etymologicon libris viginti. Praecedit librorum et capitum tabula, et septem epistolae, ut editione Matritensi part. II, p. 393. In duabus primis scribitur Braulioni archidiaconus Isidorus pro Braulioni archidiacono Isidorus. In aliis plerisque exemplaribus solum praemitti [Col. 0349C] Etymologiis solent quinque epistolae, praeter eam quae praefationis locum obtinet. In hoc exemplari et in nonnullis aliis adduntur duae aliae ad Braulionem, dum adhuc archidiaconus esset, scriptae. Index Codici a recentiore manu uberrimus appositus est.

20. Aliud Etymologiarum exemplar in eodem Codice 17, n. 2, est inscriptum Isidori Hispaniensis episcopi Etymologiarum libri viginti. Praecedunt quinque solitae epistolae; finit, character autem Graece, Latine forma dicitur, ut prope finem editionis. Codex est membranaceus in fol. saeculi XI, titulis rubricatis, praevio indice librorum et capitum a recentiore manu. Ex quibusdam insertis monumentis arguitur, olim ad Imolense aliquod monasterium pertinuisse.

[Col. 0349D] 21. Tertium Etymologiarum exemplar in eodem Cod. 17, n. 3, Isidori Hispalensis Etymologicon libri viginti. Codex membranaceus in 4o majori sine epistolis saeculi XIII, cum rudi auctoris pictura initio praeter alias tres. De hac consuetudine appingendi initio operum imagines auctorum plura afferam cap. 105. Nomen antiqui possessoris Joannes Gaddi.

22. In bibliotheca olim S. Crucis tom. IV, plut. 27, Codex 7 Isidori Etymologiae prima pars, praeviis epistolis. Desinit in fine libri undecimi (in editione decimi) alatores, pressores. Codex 8 Etymologiarum secunda pars a libro XII (in editione XI), ad finem libri XXII (in editione XX). Codices membranacei initio saeculi XIII, eadem manu exarati titulus rubricatis, [Col. 0350A] et aliquot summariis in margine. Subditur Excerptum de lapidibus pretiosis, et anonymi tractatus astronomicus, qui incipit, Coelum circulis quinque distinguitur: desinit: fruamur uno, et permaneamus in unum. Amen.

23. Ex eadem bibliotheca S. Crucis plut. 27, Codex 9, in fol. saeculi XI, vere insignis cum summariis in margine, et initialibus coloratis, suppletis quatuor prioribus Etymologiarum paginis manu saeculi XIII, omissis epistolis. Praecedit alphabetica tabula rerum, 446 et verborum, in cujus fine: Explicit tabula super Isidorum Etymologiarum scripta per fratrem Thedaldum de Mucello Florentiae MCCCLXXXIV, XX Octobris. Hanc recentiorem tabulam, quae priora octo Codicis folia complectitur, alia [Col. 0350B] vetustior consequitur, argumenta singulorum librorum repraesentans, subjecto hoc monito: »Post hos Etymologiarum libros est in hoc volumine liber S. Isidori ad Sisebutum de Astronomia, de diebus et noctibus, de solstitio, de mundo et ejus partibus, de coelo et partibus ejus, ac omni ornatu ejus, de sole, et luna, et stellis, de tonitru, de fulminibus, de arcu, de nubibus, et pluviis, de nive et grandine, de ventis et nominibus eorum, de tempestate et serenitate, de pestilentia, de oceano, et amaritudine aquae maris, de Nilo flumine, de terrae motu, de monte Aetna. Item quidam tractatus de Natura avium.«

24. Alia inscriptio pag. 10 occurrit: Iste liber Etymologiarum Isidori ANTIQUI, in quo est Isidorus [Col. 0350C] JUNIOR de computo, et mundo, et catalogus summorum pontificum usque ad tempora Hermetis, et catalogus generalium (Ordinis S. Francisci) usque ad Michaelem de Caesena cum tabula optima per alphabetum, fuit fratris Thedaldi de Casa, quem donavit conventui anno Domini MCCCCX, die IV Decembris. Pag. 11 incipiunt Etymologiae cum brevi ad Braulionem prologo, et tabula capitum. In fine: Explicit liber Etymologiarum S. Isidori episcopi.

25. Sequitur, num. 2, pag. 69, liber anepigraphus, qui in Catalogo forte Isidori esse dicitur, de quibusdam animalibus. Cap. 1, de nocticorace incipit: In psalmo CI dicit David: Factus sum sicut nocticorax in domicilio. Physiologus dicit, Nocticorax immunda avis est, etc. Caput ultimum de pelicano [Col. 0350D] desinit., Ita et D. N. Jesus Christus per Esaiam prophetam dicit: Filios genui, et exaltavi; ipsi autem spreverunt me. Liber Physiologus, ab aliis Florino, ab aliis Theobaldo tribuitur: sed duplex est Physiologus in mss. Codicibus, alter versibus elegiacis Florini, alter versibus leoninis Theobaldi, ut ex Fabricio in Bibliotheca medii aevi colligitur. Qua aetate hi auctores vixerint, incertum: sed certe Isidoro sunt posteriores, adeoque liber de Natura avium, seu de quibusdam animalibus Isidoro abjudicandus est.

26. Opus de Mundo, sive de Natura rerum, quod in Codice sequitur, cum nonnullis additionibus ex Etymologiis, explicabitur 447 suo loco. Succedit [Col. 0351A] catalogus apostolorum et Christi discipulorum, generalium et protectorum ordinis S. Francisci. Subjicitur inscriptio: Iste liber est ad usum fratris Thedaldi Ser Octaviani de Mucello, quem emit a quodam saeculari pro pretio sex florenorum anno Domini MCCCLXXI, circa finem mensis Novembris. Thedaldus manu sua addidit notitiam de septem orbis miraculis, et tabulam librorum et capitulorum Etymologiarum. Codicem claudit quoddam monumentum de electoribus imperatoris.

27. Ejusdem bibliothecae S. Crucis Codex plut. 27, 10, membranaceus in fol., vere insignis, saeculi X cum litteris et titulis rubricatis, continet Etymologias, praeviis summariis, epistolis, et tabula capitum. In primo folio notatur: Iste Isidorus Etymologiarum [Col. 0351B] est ad usum fratris Andreae Ursiti de Florentia ordinis Minorum: post mortem vero ejus debet poni in armario Florentini conventus, et in eodem manere, quia ad hoc principaliter emptus est.

28. In catalogo mss. Codicum regii Athenaei Taurinensis Rivautella et Berta auctores praeter Codicem 53, in quo sunt Etymologiae et liber Numerorum, de quo alibi, referunt tres alios Codices Etymologiarum. Codex LV, d. IV, 30, membranaceus saeculi XI, constat foliis 176. Habentur in eo sexdecim priores libri Originum S. Isidori Hispalensis. Specimen variarum lectionum exhibent. Innumera in Codice sunt schemata rubro colore elegantissime picta ad geometriam, astronomiam, et musicam pertinentia; fol. praesertim 135 et seqq., ubi pictae conspiciuntur manus, et hominum [Col. 0351C] icones, quae variam numerandi indicant rationem. Similia sunt in Codicibus Vaticanis, in quibus exstant libri de Computo, sive loquela per digitum. Ad calcem, Explicit liber sextus decimus. Incipiunt capitula libri septimi decimi Isidori episcopi Etymologiarum feliciter.

29. Codex LVI, d. IV, 33, ejusdem Athenaei Taurinensis membranaceus saeculi X, Etymologiarum libri viginti. In fine: Explicit liber vicesimus, amen. Eaedem ferme variantes lectiones occurrunt quae in antecedentibus 53 et 55.

30. Codex LVII, d. IV, 34, Taurinensis, membranaceus, saeculi XIV. Sunt libri viginti Etymologiarum, quibus in fine subjungitur tabula rerum alphabeti ordine disposita.

[Col. 0351D] 31. Muratorius, tom. III Antiq. medii aevi, dissert. 43, col. 804, 448 quemdam Codicem bibliothecae Mediolanensis describit, silentio a nobis non praetereundum: In Anecdotis, inquit, meis evulgavi opusculum Gezonii abbatis, etc. Complectebatur ista unus Codex Ambrosianus, in quem et alia congesta fuere, videlicet glossae in Genesin, etc. Etymologiae e Virgilio presbytero Hispano: tum aliae e libro domni Isidori. Denique illic habentur glossae in Vetus ac Novum Testamentum, in librum Officiorum, in librum Rotar nescio quis, aut quid hic significetur), in librum Vitae Sanctorum, in Cassianum, in Eusebium, in Orosium, etc. Liber Rotar, qui indicatur, est liber Isidori de Natura rerum, dictus in membranis liber rotarum ob [Col. 0352A] circulos, sive rotas, quae ad rerum explicationem depictae sunt. Ejusdem quoque Isidori librum de Ortu et Obitu Patrum puto significari per librum Vitae sanctorum; cujus etiam fortasse sunt liber Officiorum, et glossae in Vetus ac Novum Testamentum. Virgilii presbyteri Hispani nomen, cujus Etymologiae laudantur, ignotum adhuc est in bibliotheca Hispana. Muratorius tom. II Anecdotor. Latin. in disquisitione post Expositionem symboli Quicunque, advertit hunc Codicem ante mille et plures annos fuisse exaratum: in eo praeterea esse anonymum librum Dogmatis fidei (qui est liber de ecclesiasticis dogmatibus Gennadio a plerisque tributus), et alium, qui inscribitur Fides Bachiarii, scilicet Apologia.

32. Quibus mss. Exemplaribus Etymologiarum Zaccaria [Col. 0352B] ad suas varias lectiones usus fuerit, exposui cap. 45, uti etiam cap. 46 alia ex veteribus catalogis indicata sunt. In Codicibus Vaticanis aliisque Romanis, quos ego consului, et postmodum singillatim recensebo, saepe Etymologiarum opus recurrit, ut in Codice Vaticano 623, de quo cap. 93, Cod. Vatic. 624, de quo cap. 94, Cod. Vatic. 625, ibid., Vat. 5763 et 5764, olim monasterii Bobiensis cap. 98. In Vatic. 5873 sunt Etymologiae interpolatae, et diverso ordine atque in Editis: sed versus finem imperfectae. Vide cap. 98. In Codice Regio Vaticano 61, de quo cap. 99, sunt plures libri Etymologiarum hinc inde excerpti. In Regio Vaticano 84, ibid., alia Excerpta ex Etymologiis. In Regio Vat. 112, ibid., pulchrum exemplar Etymologiarum saeculo undecimo ineunte [Col. 0352C] exaratum. Aliud in Regio Vat. 137, ibid., Isidorus initio dicitur Hispaniensis. Aliud in Regio Vaticano 205, ibid., et in 239, ibid. 449 Decem libri postremi in Regio Vatic. 287, cap. 100. Etymologiae cum epistolis praeviis, mutilae in fine, in Regio Vaticano 294, cap. eod. 109. Liber decimus Etymologiarum in Regio Vatic. 310, ibid. Liber quintus Etymologiarum Isidori Junioris in Regio Vaticano 846, ibid., in quo quaedam alia sunt fragmenta Etymologiarum antiquis Tironis notis exarata. Alia fragmenta Etymologiarum in Regio Vatic. 1048, cap. 101. Alia in Regio-Vaticano 1315, ibid., et 1573, ibid. In Regio Vaticano 1824, eod. cap. 101, sunt viginti libri Etymologiarum, sed ordine diverso ab Editis, et multis in compendium redactis. Ibid. in Regio Vatic. 1850, [Col. 0352D] opus Etymologiarum diverso ordine ab impressis et imperfectum. Ibid. in Regio Vatic. 1953, vetus et pulchrum exemplar viginti librorum Etymologiarum cum sex notis epistolis Isidori et Braulionis. In Cod. Palat. 281, cap. 102 libri viginti Etymologiarum saeculo VIII aut IX scripti, fere ut editi. Ibid. in Cod. Palat. 281, saeculi XIV circiter: Incipiunt capitula in libro Ethymologiarum Ysidori Junioris Hispalensis episcopi. Sunt libri viginti ab impressis parum diversi. Ibid. in Cod. Palat. 283, saeculi XIV circiter: Rubricae libri primi Ysidori Ethimologiarum, etc., cum epistolis Isidori et Braulionis, qui interdum sola littera B indicatur. Dividitur opus in viginti duos libros, et nuncupatur cum Braulioni, tum Sisebuto. In Cod. [Col. 0353A] Palat. 1050, cap. 103, fragmentum ex libro V Etymologiarum de Legibus divinis et humanis. Ibid., alia fragmenta Etymologiarum Cod. Palat. 1357. Ibid., alia in Palat. 1448. In Codice Urbinate 100, cap. 104, Etymologiae in viginti duos libros divisae, addito libro XXIII, qui est de Natura rerum. In Urbinate 479, ibid., Isidorus Etymologiarum. Sunt viginti libri. In fine: Ysidori Junioris Spalensis episcopi. In Ottoboniano 336, cap. 105, libri Ysidori Junioris Spalensis episcopi ad Braulionem . . . vel ad Sisebutum. In Ottobon. 343, ibid., Etymologiae Sisebuto, non Braulioni, nuncupatae. In Ottobon. 345, ibid., Etymologiae. Sunt viginti libri, sed diversi in titulos: quaedam etiam variae lectiones veteres. In Ottoboniano 352, libri viginti Etymologiarum ad Sisebutum, non ad Braulionem [Col. 0353B] ibid. In Ottob. 1100, Etymologiae in viginti duos libros distinctae, ibid. In Ottobon. 427, ibid., viginti libri Etymologiarum ad Sisebutum. In Ottob. 477, ibid., viginti libri Etymologiarum. In Codice 1 Archivii Vat., de quo cap. 107, Etymologiae in viginti quinque libros divisae. 450 In Codice 2 ejusdem Archivii ibidem Etymologiae ad Braulionem vel ad Sisebutum. Eodem cap. 107 agam de Codice Etymologiarum Albanio, in quo multa extranea admista sunt, et de Codicibus bibliothecae Angelicae et Collegii Romani.

33. Excerpta Etymologiarum quaedam, ut advertit Nic. Antonius, conservat Codex bibliothecae Caesareae, uti apud librum II Petri Lambecii commentariorum de ea cap. 8, pag. 934, legitur. Quo in genere innumera alia nos addere possemus. Bandinius tom. [Col. 0353C] IV Cod. Latin. bibl. Med. Laur. ex libris olim S. Crucis, plut. 17, cod. 10, saeculi XI, indicat elogium S. Augustini ex lib. X cap. 6, al. lib. VII cap. 6 Etymologiarum. Isidorus de Arte rhetorica exstat in antiquis rhetoribus Francisci Pithoei, ex libro II Etymologiarum. Catalogus haeresum ex lib. VIII Etymologiarum repetitur a Gratiano part. II Decreti, causa 24, quaest. 3. Editus etiam fuit ab Hieronymo Gebuwler Argentorati 1523, in 4, cum S. Augustino de Fide atque Operibus, et S. Hieronymo contra Helvidium et Vigilantium, et separatim a Joan. Quintino J. C. Parisiis 1560, ut observat Fabricius in Bibliotheca medii aevi. In veteri Codice Lucensi, quem ex Mansio cap. 44 recensui, sunt excerpta de haeresi et schismate, et alia ex lib. VII cap. 1, 2 et 3, ex lib. [Col. 0353D] VIII cap. 1 et 2 de Ecclesia et Synagoga, etc., quae duo capita conjunguntur cum extremo libri VII capite, perinde quasi unius ejusdem libri tria capita essent. Catalogus haereticorum exstat in Codice Vaticano 511, de quo vide cap. 93. Fragmenta de ponderibus et mensuris in Urbinate 307, cap. 94. Alia num. praeced. indicata sunt. Edita quoque sunt fragmenta de Arte rhetorica et grammatica ex libris Etymologiarum. De vitiis orationis fugiendis, et de tropis, et schematibus in collectione Italica: Autori de ben parlare part. II, a pag. 237, Venetiis 1643. De Rhetorica liber in appendice, Autori della Retorica, tom. II, post pag. 30. Pars prior ejusdem libri exstat inter Antiquos Rhetores Latinos Claudii Capperonnesii, [Col. 0354A] Argentorati 1757, a pag. 387. Haec est ars rhetorica quae, ut dixi, invenitur inter Rhetores Antiquos Francisci Pithoei, ex libro II Etymologiarum.

34. Plura praeterea de excerptis ex libris Isidorianis cap. 33 retulimus. In Codice Vaticano 3906, et in alio Vaticano 4877, de quo cap. 97, excerptum est ex lib. XVI Etymol. ponderum ac mensurarum, etc. 451 Idem in Codice Vaticano Palatino 1719 sine auctoris nomine, ubi subjungitur caput de modo conficiendi epistolam formatam, ut apud Sirmondum in fine tom. II Concil. Gall. In Ottoboniano Vaticano 56, membr. in 4o, exstat Probae cento, cui praemittuntur verba Isidori ex Etymologiis de Natura centonum lib. I, cap. 39.

35. Inter scriptores ecclesiasticos de Musica sacra [Col. 0354B] a Martino Gerberto typis San Blasianis anno 1784 editos, tom. I, pag. 19, inseruntur S. Isidori Hispalensis Sententiae de Musica. Quidnam sint hae sententiae, docet Gerbertus hoc monito, quod praemittit: In Mss. bibliothecae Caesareae Vindobonensis saeculi XIII, quae sequuntur ex S. Isidori Hispalensis episcopi Etymologiarum libro tertio excerpta, seorsim reperi hoc titulo: Incipiunt Sententiae Isidori episcopi ad Braulionem episcopum de Musica. Quam epigraphen servandam duximus, dum excerpta haec cum editis collata edenda existimavimus cum Cassiodoro, quorum quippe auctoritate caeteri deinceps scriptores de Musica medii aevi frequenter sunt usi. Nec sejungere voluimus, quod in laudato Codice Vindobonensi e vestigio additur, excerptum de Rhythmimachia, ad idem nempe [Col. 0354C] argumentum, calculationem numerorum musicorum spectans. Adverterat Gerbertus in praefatione ad tom. I temporibus Isidori, ineunte saeculo VII, musicam theoreticam cum practica magis magisque effloruisse, in Galliis praesertim. Excerptum constat ex capitibus novem Isidori de Musica a cap. 15 seqq. libri III Etymologiarum. Gerbertus quasdam varias lectiones observat: caput quod addit, sive Excerptum de Rhythmimachia inter Isidori dubia opera, aut fragmenta append. 5 ad Etym. non immerito collocabitur. Fabricius in biblioth. med. verbo Berno Elenchum intexuit scriptorum Latinorum medii aevi, qui de musica cantuque ecclesiastico egerunt, in quibus recenset Isidorum lib. III, Etymolog., cap. 14, etc.

[Col. 0354D] 36. Commentarium quemdam incerti auctoris secundum alphabeti litteras in totum Etymologiarum opus refert Nic. Antonius ex variis annotationibus mss. Alfonsi Ciaconii, quae ad S. Isidorum Hibernorum ordinis Minorum asservantur. Exstat hic Codex in bibliotheca Vaticana, quod Nic. Antonius suspicabatur, num. 625, quem cap. 94 suis coloribus depingam. Nunc satis sit animadvertere, esse quoddam vetus glossarium non solum ex Etymologiis, 452 sed ex aliis operibus plena manu collectum. Rodriguezius, tom. II Bibl. Hisp., pag. 336 seq., Nic. Antonii mentem non assecutus, asseruit Codicem ipsum alphabeticum Etymologiarum manu Alfonsi Ciaconii descriptum in bibliotheca Vaticana exstare. Hujus, [Col. 0355A] vel consimilis Alphabeti auctor est Jacobus Cina de sancto Andrea ord. Praedic., qui decessit anno 1380: nam praeter alia ejus scripta, de quibus Quetif tom. I, pag. 681, et Fabricius in Bibl. med., Alphabetum Etymologiarum ex Isidoro Hispalensi ad Gregorium XI asservatur in bibliotheca Bodleiana. Peculiarem alium commentarium, sive observationes in librum IV Etymologiarum, qui de re medica agit, edidisse Symphorianum Camperium, idem Nic. Antonius alicubi legerat.

37. De notis Bonaventurae Vulcanii, Bignaei, Breuti, atque omnium accuratissimis Grialii, aliisque inchoatis Semleri verba iterum facere nihil juverit. Ex epistola doctissimi viri Andreae Gallandii ad Zaccariam, die 23 Septembris 1758 data, colligo in [Col. 0355B] bibliotheca Veneta Patrum Oratorii S. Philippi Nerii exstare editionem S. Isidori Breulianam, quibusdam notis mss. et variis lectionibus, partim etiam conjecturis ornatam: in cujus initio scriptum est eodem, ut videtur, charactere ac notae: Petri Thomae, Joannis F., Simonis N., Joannis P., ex bibliotheca. Earum notationum nonnullas in pretio habendas Gallandius censebat, alias non item, quippe quae in locis auctorum ab Isidoro allegatis indicandis versentur.

38. In Bignaeana Isidori editione, quae in bibliotheca Vaticana custoditur, sunt quaedam notae et variae lectiones in libros Etymologiarum, quae mihi nonnulli usui sunt futurae. Caetera Isidori opera ejusmodi observationibus carent. Aliquando notae apponitur [Col. 0355C] P., aliquando P. A, aliquando P. R. Dubito an indicetur Codex basilicae S. Petri duplex, Antiquus, et Recentior: an auctoris alicujus nomen.

39. Non indignum observatione ait esse Nic. Antonius, in catalogo quodam Graecorum librorum apud Antonium Verderium in Supplemento Gesnerianae bibliothecae Isidori Hispani de theologia Etymologicum comprehensum conspici: quod de ea parte ubi theologicae tractantur origines intelligendum existimat. Sed cujusnam frugis, inquit, Graecos docere Latina etyma? Sed oblitusne est sui ipsius Nic. Antonius, qui paulo ante nobis Isidorum repraesentavit 453 sub modesto illo Etymologiarum titulo, non utique nudas vocum derivationes consectantem, sed et rerum ipsarum origines demonstrantem, artiumque [Col. 0355D] omnium fundamenta jacientem? Ac revera in libris VII et VIII, in quibus Isidorus de theologicis rebus agit, vix quidquam de vocum Latinarum originibus disputat. Quid, quod Graeco linguam Latinam scire cupienti non inutile fuerit verborum etyma investigare, ut Latini Graece scientes Graecarum vocum originationes addiscunt?

40. Ex Bayerio indicavi, cap. 48, versionem Hispanam Etymologiarum saeculi XIV, de qua alio in loco, mihi ignoto, se agere Bayerius profitetur. Eamdem esse opinor atque eam quam ex Rodriguezio hoc cap. 55 descripsi.



CAPUT LVI. De Libris Differentiarum verborum et rerum. Agraetius an aliquis exstiterit auctor Synonymorum, sive de distantia verborum. Errores in librorum titulos quibus ex causis olim irrepserint.
[Col. 0356A]

1. Hoc Isidori opus Ildefonsus librum Differentiarum appellavit, Braulio distinctius libros Differentiarum duos, in quibus subtili discretione ea quae confuse usu proferuntur, sensu discrevit. Male alios tres libros numerare, Nic. Antonius observat, in quibus esse Grialium addit Bayerius: qui etiam putat, e simplici priore libro pro rerum diversitate, de quarum differentiis Isidorus agit, geminum a Braulione factum: siquidem Cellierius tom. XVII, n. 7, in Isidoro binos priores libros indiscretos primitus fuisse jam conjecerat.

2. Sed cum in his libris describendis ordo editionum variet, statuendum est primo loco, quem locum [Col. 0356B] in unaquaque editione hi tres libri teneant. Bignaeus duos solum edidit, primum librum inscripsit Differentiarum, qui est de differentiis rerum, Inter Deum et Dominum, etc., alterum Differentiarum, sive de proprietate sermonum librum II, non servato alphabetico ordine: Inter polliceri et promittere, etc. Omisit etiam prologum: Plerique veterum. Joan. Grialius cum hoc prologo primum librum posuit Differentiarum, sive de proprietate sermonum, Inter aptum et utile, etc., servato 454 scilicet alphabeti ordine: quo primo libro absoluto, inscriptionem hanc adjecit: Idem Differentiarum, sive de proprietate sermonum liber ex Parisiensi editione, nimirum Bignaeana: Inter polliceri et promittere, etc. Non ergo Grialius duos veluti diversos libros distinxit, quod ait Bayerius, [Col. 0356C] sed eumdem librum diverso modo, ut a se et a Bignaeo editum, repraesentavit. Itaque libro sequenti titulum fecit: Differentiarum liber secundus. Inter Deum et Dominum, etc., quae sunt differentiae rerum.

2. Breulius duos libros editionis Bignaeanae protulit, sed diverso ordine, primum de differentiis, sive proprietate sermonum; Inter polliceri et promittere, etc., secundum de differentiis spiritualibus; ita vocat cum nonnullis mss. differentias rerum; Inter Deum et Dominum, etc. Cum autem in editionem Matritensem postea incidisset, versus finem pag. 741, addidit librum Differentiarum, sive de proprietate sermonum, a Grialio ordine alphabetico editum. Hinc est, quod Fabricius in Bibl. med. [Col. 0356D] Isidori Opera ex editione Breuliana recensens, hunc vocat librum tertium, qui, inquit, primo longe plenior, digestus ordine litterarum, atque notis eruditis illustratus ex editione Matritensi 1599. Id perinde est, ac librum Differentiarum sermonum alphabeticum a Grialio editum pleniorem esse libro earumdem Differentiarum verborum, quem sine litterarum ordine Bignaeus secundum, Breulius primum Differentiarum librum inscripsit.

4. Non ergo Grialio imputandum, quod tres Differentiarum libros numeraverit: neque probanda Bayerii opinio, cui e simplici priori libro geminus a Braulione videtur factus. Etsi enim Ildefonsus librum Differentiarum nominat, tamen librum accipit pro Codice, volumine, opere. Omnino vero distinctio [Col. 0357A] ab auctore ipso inter duos libros apponi debuit, quorum unus alphabeticus est, et solum discrimen significationum vocum explicat, alter potissimum in explicatione rerum versatur, nullo servato alphabeti ordine, ut definitiones intelligantur Dei et Domini, Trinitatis et unitatis, etc. Haud equidem negaverim, Braulionis verba potius ad librum Differentiarum sermonum quam ad alterum rerum esse referenda: In quibus, ait, subtili discretione ea quae confuse usu proferuntur sensu discrevit. Verum Braulio ex prologo primi libri id sumpsit quod aliqua ex parte libro etiam alteri congruit, 455 ut cum exponit Isidorus quid intersit inter virum et hominem, inter puerum et infantem, inter mentem et rationem, etc. Dupinius tom. V Bibl. Eccl. tradidit, tractatum de Proprietate [Col. 0357B] verborum Matriti anno 1529 seorsum prodiisse: sed, nisi fallor ipse, deceptus fuit ex libro de Proprietate sermonum, quem ex Editione Matritensi omnium Isidori Operum, anno 1599 peracta, Breulius desumpsit. Vidi equidem Editionem quamdam initio mutilam Etymologiarum, et Differentiarum rerum et sermonum, ut dixi cap. 54, sed haec Editio sive Matriti, sive alibi peracta ad editionem Bignaeanam tota conformata est, desumptis etiam inde notis marginalibus.

5. Librum de Differentiis sermonum, sive alphabeticum pleniorem, sive breviorem confusum, magna ex parte ex Agroetio sumptum, multi notarunt, ac nominatim Goldastus ad Valerianum de Bono disciplinae pag. 54, ubi corrigit differentiam, Inter herbosum [Col. 0357C] et herbidum, etc. Plurima similia opuscula de differentiis et proprietate Latini sermonis a Vulcanio post Isidori Etymologias edita fuisse, observavi cap. 50, quae etiam repetita fuerunt in editione Auctorum Latinorum Gothofredi. Fabricius in Bibl. Lat. vet. lib. IV, cap. 6, praeter antiquiores alias scriptorum de differentiis sermonis Latini recenset Ausonii Popmae libros quatuor de Differentiis Latinorum verborum, et libros duos de Usu antiquae locutionis cum Joan. Friderici Heckelii additamentis recusos Lipsiae 1694, in-8, et Differentias Latini sermonis collectas et editas a Daniele Achrelio Aboae 1692, in 8. In Codice 624, quem cap. 94 describam, post Etymologias est liber Differentiarum verborum, quin clare Isidoro ascribatur neque [Col. 0357D] servato ordine alphabetico, neque initio sumpto, inter polliceri, etc., sed inter metum, etc., fere ut opusculum jam editum, de quo infra recurret sermo, De Differentiis Ciceronis in rebus dubiis.

6. Quisnam autem liber de Differentiis verborum Isidori censendus sit, breviorne an alphabeticus plenior, ex vetustis membranis quaestio resolvenda est. Liber brevior, qui incipit, inter polliceri et promittere, etc., editus est post auctores Latinos Gothofredi hoc titulo: Excerpta Differentiarum a Jacobo Bongarsio legato regio communicata, de Proprietate sermonum vel rerum. Haec tituli pars de Proprietate rerum non satis libro congruit 456 quae potius libro II de differentiis rerum accommodanda est. Fabricius [Col. 0358A] in Bibl. med. in Sigeberto cap. 55 notat quod perperam librum Isidori de differentiis verborum dixerit de proprietate rerum. At Sigebertus non primum Isidori librum, sed secundum ita appellavit ait enim: Scripsit librum de Differentiis verborum, librum de Proprietate rerum. Ita editum est in Biblioth. eccles. Fabricii ejusdem. Alii referunt: Scripsit et libros duos de Differentiis verborum, sive de proprietate rerum, ubi sive accipi potest pro et, ut idem sit sensus, et diversus significetur liber de differentiis verborum a libro de proprietate rerum. In quodam tamen Codice, de quo num. 8, idem liber dicitur de proprietate sermonum, vel rerum.

7. Ex duobus autem libris de Proprietate sermonis Isidoro tributis antiquior fortasse videri poterit is [Col. 0358B] qui brevior est atque ordinem alphabeticum non servat. Similius enim vero est, aliquem tumultuarias differentias vocum in ordinem alphabeti digessisse atque amplificasse, quam ex libro pleniori bene digesto quaedam sine ullo ordine excerpsisse. Itaque si liber recte ordinatus Isidori esse dicatur, alterum perturbatum et confusum vetustiorem licere oportebit. Cur autem idem Isidorus non potuerit primum differentias vocum sine certa methodo vulgare, tum easdem per alphabeti litteras disponere et augere? Mihi ex Isidori aliorumque veterum consuetudine probabilis opinio est, quaedam eorum opera modo contractiora, modo auctiora prodiisse, nonnunquam quibusdam commutatis. Collatis vero inter se his duobus commentariis, duos potius diversos auctores [Col. 0358C] colligo: nam e 253 differentiis quae sunt in breviori, multae desunt in uberiori, alioquin non contemnendae ab eo qui opus augere voluisset. Itaque nec definiri potest quisnam horum librorum tempore alterum praecesserit.

8. Commentarius brevis, Inter polliceri et promittere, inter alia Isidori opera exstat in Codice Regio Vatic. 310, saeculi X circiter, post librum X Etymologiarum, et librum Differentiarum spiritualium, sive rerum; titulus est, Incipit de proprietate sermonum, vel rerum; Inter polliceri, etc. Postea, Incipiunt Differentiae spirituales Isidori. Et in fine: Expliciunt Differentiae spiritualium, sive carnalium Isidori: ubi uterque liber Isidoro ascribitur. In Codice Ottob. 1261, de quo cap. 106, titulus similis operis est, Marci [Col. 0358D] 457 Tullii Ciceronis (de) dictionum Differentiis liber incipit: Inter polliceri, etc. Desinit: Inter vesper et vespera, etc. Liber Isidorianus alio modo desinit. De aliis similibus Mss. confer num. 10 et 19.

9. Ampliorem alterum librum alphabeticum Inter aptum et utile, etc., Isidoro adjudicat Codex Vaticanus antiquissimus 3321, describendus cap. 97, ubi Isidori Junioris dicitur.

10. Quidam sunt Codices, in quibus sine auctoris nomine Isidoriana, aut similia opera de differentiis verborum, aut proprietate sermonis occurrunt, ut Vaticanus 1471, de quo cap. 96 vatic. 1558, ibid., vatic. 5120, de quo cap. 97, ubi est prologus Isidori, Plerique, et differentiae diverso ordine ab Editis, [Col. 0359A] neque per alphabetum. Vatic. 5134, ibid., ubi duo sunt anonyma Differentiarum exempla, aliud per ordinem litterarum, aliud sine eo. Ita etiam in Vat. 5203, ibid.

11. De Codice Malatestio Differentiarum sermonum dixi cap. 45. Bayerius testatur, plurimos exstare in bibliotheca regia Escurialensi Differentiarum Isidori, sive de Proprietate sermonum Codices: sed quales sint non exponit. Barthius Advers. l. XXXIX, cap. 6, haec habet: »Isidori Differentiarum manuscriptum Codicem olim redemi, et jam nonnihil ex illo propositum memini, cujus haec est praefatio: Plerique veterum, etc. Haec est praefatio, quae cum Latina atque elegans sit, in libello vero ipso plurima inepta, huic quod plerisque hujus census, contigisse arbitror, ut [Col. 0359B] somniis exscribentium monachorum sit distentissimus. Notabimus nos pauca selecta.« Idem Barthius lib. XXXIX, cap. 14, membranam antiquissimam vocat, exemplar suum Isidori de Proprietate sermonis. Observat, non pauca in hoc commentario esse quae vel de Catone, ut praefatio docet, vel de aliis majorum gentium scriptoribus ducta sunt, et vel eo nomine blattarum imperio eximenda. Cogitaverat autem Barthius totum hunc librum edere et illustrare, ut exponit lib. XXXII, cap. 1: »Manuscriptum commentarium Isidori publicare aliquando et emaculare volo, qui DIFFERENTIARUM in membranis inscribitur; si qui forte inde utilitatis, aut voluptatis quid capere possint, ut iis opera nostra prosimus.« Caput ita concludit: »Haec ego digna notatione hic proponere volui, plurimis [Col. 0359C] ineptioribus omissis. Commentarius etenim ipse non est exiguus, ut in tales intruserunt pro lubitu librarii fere quae voluerunt.«

458. 12. Barthius tamen, reponit Nic. Antonius, si editionem Matritensem vidisset, pleraque aut omnia quae in isto ejus Codice vitiosa mancave reperta sanare aut supplere intendit, sana et integra reperire potuit. Tanti plerumque constat in malae notae libris ingenium exercere, aut potius defatigare velle. Et Barthio quidem hac in parte ignoscendum, qui multa hujusmodi in illa sua Adversaria, antequam Isidori Opera Matriti edita fuissent, aut ad ipsum pervenire potuissent, conjecerat. Videas etiam nostro saeculo quosdam, qui Matritensis veteris Editionis ignari, aut immemores, nonnulla Isidori loca; in aliis editionibus [Col. 0359D] corrupta, labore improbo et maximo conatu sanare student, ac vix tandem actum agunt.

13. Quoniam vero quidam libri de Proprietate sermonis, de Distantia verborum, synonymorum, sive alio titulo circumferuntur, partim Ciceroni Victurio ascripti, partim Agroetio, sed qui alicubi etiam Isidori esse dicuntur: haec quoque controversia a nobis pertractanda est. Vidi librum hoc titulo: »Synonyma Ciceronis Victurii rhetoris disertissimi cum Stephani Flisci Synonymis, ejusdemque Ciceronis Victurii, itemque Bartholomaei Fatii Differentiis. Opuscula aurea, nunc recens recognita, castigata, aucta, etc. Venetiis apud Dominicum Nicolinum 1564, in 8.« Prologus: »Cicero Victurius lectori salutem: Collegi ea [Col. 0360A] verba, quae pluribus modis dicerentur, etc. Igitur per alphabetum initium capiamus. Abditum, opertum, obscurum, obumbratum, etc.« Finit: »Videtur, apparet, lucet, exstat.« Sequitur, de Differentiis Ciceronis in rebus dubiis: Inter metum, timorem, et pavorem interest, quod metus futura prospicit, timor subita mentis consternatio, pavor animi metus est.« Paulo post: »Pollicemur ultro, promittimus rogati.« Desinit: »Nefarius intelligitur a praeteritis, nefandus, qui in opere fuit principium.«

14. Opusculum Fatii incipit, Inter ignavum et pigrum, Synonyma Flisci per classes, Prudentia, etc. Fliscus anno 1456. Venetiis scribebat Eodem saeculo inter Hispanos Alfonsus Palentinus tres Synonymorum libros, a Nic. Antonio relatos, composuit. Raymundus [Col. 0360B] Diosdado in suo egregio opere de prima typographiae Hispaniae aetate, pag. 34, recensuit Opus Synonymorum Domini Alfonsi Palentini historiographi impressum Hispali per Meinardum Ungut Alamanum, et Ladislaum Polonum socios anno Incarnationis Domini 1491, die 459 vero 24 mensis Novembris. Idem pag. 87, post Maittairium et Nic. Antonium descripsit Differentias vocum excerptas ex Laurentio Valla, Nonio, Marcello et Servio, excerptore Antonio Nebrissensi. Synonyma et differentiae Victurii prodierant cum Fatii opusculo Venetiis 1507, et sine eo 1552. Indicari video in Casanatensi bibliotheca: Vetruvius Cicero: Synonyma cum Differentiis in rebus dubiis, Mediolani 1508, in 4. Fabricius lib. I cap 8 Bibl. vet. Lat., num. 8, refert Synonyma Ciceronis Victurii [Col. 0360C] edita Venetiis 1587 in 8, 1515 in 4, eadem sub Ciceronis nomine primum excusa Patavii 1482 in 4, per Matthaeum Cerdonis, deinde sine loci notatione 1483, in 4, sub titulo, De proprietatibus terminorum. Ad manus habebat editionem Augustanam anni 1488, cum inscriptione: Ciceronis de Proprietatibus terminorum: incipit: Inter polliceri et promittere hoc interest, quod promittimus rogati, pollicemur ultro: quod initium est libri Isidoriani de Proprietate sermonis a Bignaeo et ab aliis editi.

15. Aliam editionem viderat Fabricius Parisiis apud Ascensium sine anni nota, praemissa epistola: Cicero Lucio Venturio salutem: Collegi ea quae plurimis modis synonyma dicerentur, etc. Initium operis in hac editione tacet, et solum observat, librum hunc [Col. 0360D] de Synonymis esse, Erasmo judice, tumultuariam non adeo multarum vocum collectionem, ab aliquo Ciceronis studioso utcunque factam ex ejus scriptis.

16. In Codice Vaticano 2930, de quo cap. 96, inter Mss. exstat editio vetus Synonymorum Ciceronis cum prologo ad Veturium, Collegi, etc. Abditum, opertum, etc. Desinit: Vela tetendit, moratur, opperitur, cunctatur, praestolatur, exspectat. Sequitur De Differentiis Ciceronis in rebus dubiis: Inter metum, timorem, et pavorem, etc. Desinit, Nefarius intelligitur a praeteritis; nefandus, qui in opere fuit initium. Finis. Sequuntur Differentiae Bartholomaei Fatii cum epistola hujus ad Joannem Jacobum, in qua ait, se Synonyma quoque conscripsisse, sed in Differentiis [Col. 0361A] agnoscendis majorem utilitatem et fructum inesse asserit. Epistola incipit: Memini, Joannes Jacobe, etc. Differentiae, Inter ignavum et pigrum. Ultima differentia: Inter latria et dulia. Latria est celebratio, vel veneratio, quae debetur sanctis, et angelis, et divinis cultibus. Dulia est cultio quae soli Deo debetur. Fallitur: nam 460 contrario modo se res habet. Latria est cultus qui Deo exhibetur ob increatam et infinitam ejus excellentiam: dulia est cultus sanctis praestitus ob excellentiam supernaturalem creatam.

17. Sequuntur Synonyma, scilicet ejusdem Fatii, ut ex epistola Differentiis praemissa colligitur. Incipiunt: Abesse, distare, remotum esse. Finis: Videtur, apparet, elucet, exstat. Impressum Romae per honorabilem virum Magistrum Eucharium Silber, alias [Col. 0361B] Franck Anno Domini M. CCCC. LXXXX. Tertio Nonas Octobris. Additur monitum, quod hoc loco subnectendum censui.

18. »Paulus Alexius Sulpitianus lectori S. Habes jam, puer, duos tibi utilissimos de verborum Copia et Elegantia libros, in quibus si quid tui recto praeceptoris judicio est improbandum, canina littera annota: si quid depravatum, emenda: si quid addendum videbitur, signa in margine, ita ut nec Ciceronis, nec Fatii id esse appareat. Nunquid vero haec quae circumferuntur Synonyma sint a Cicerone collecta, etsi certe judicare non possumus, tamen vetustorum inscriptio Codicum, et Ciceronis adolescentia, in qua et rhetoricos non virili aetate dignos edidit, magno sunt argumento, ut aut ejus, aut alicujus ex Ciceronibus [Col. 0361C] esse inficiari non audeam. Vale.« Haec editio exquisitam doctissimi P. Audiffredi in recensendis Romanis saeculi XV editionibus diligentiam effugit.

19. In Codice Regio-Vaticano 215, saeculo IX exarato, ita pag. 52 opus inscribitur: Synonyma Ciceronis. Veturio suo Cicero salutem. Collegi ea, quae plurimis modis dicerentur, cum pluribus significationibus conveniant, per alphabetum initium capiens. Abditum, opertum, absconsum, etc. Desinit Vitare, declinare, cavere, subterfugere. Similis est Codex Vaticanus 6265, de quo cap. 98. Diverso modo desinit Codex Ottob. 604, de quo cap. 106, in quo sunt Synonyma Marci Tullii Ciceronis. Cicero Lucio Vecturio, etc. Diversus ab hoc etiam est finis in Ottob. 2992, eod. cap. 106. De Ottobon. 1261 vide supra [Col. 0361D] num. 8. Pezius in praefat. Anecd. tom. I, num. 65, commemorat Codicem membranaceum in fol., minimum octingentorum annorum, inscriptum, Ciceronis liber Synonymorum: incipit: Veturio suo Cicero salutem. Collegi ea. Ambrosius Camaldulensis in suis epistolis apud Martenium in Thesaur. anecd. tom. II, col. 447, de quodam Lucio ita refert: Opusculum quoddam, Ciceronis titulo insigne, transcripsit ac detulit secum; quod meo quidem judicio illius 461 non est. Habet synonyma primum, tum de verborum differentiis. Constat igitur opuscula, quae in multis Editionibus Victurio, aut Ciceroni Victurio, vel Veturio tribuuntur, in antiquissimis membranis nomine Ciceronis ad Veturium reperiri: quod confirmare potest [Col. 0362A] scripturam multorum Codicum in praefatione Soliloquiorum, sive Synonymorum Isidori: Venit nuper ad manus meas quaedam schedula Ciceronis, quam synonyma dicunt, ubi alii omittunt Ciceronis.

20. Diversum tamen ab Editis est opus in Codice Vaticano 6018, saeculi X circiter inscriptum. Distantia verborum, Synonyma Ciceronis. Incipit: Tenebo, possidebo, obtinebo, etc. Desinit: persecutor, emissarius, praedo; quod non sine aliqua conjiciendi ratione Isidori esse suspicari possumus. Exstat enim post opus, in eodem Codice inscriptum, Glossemata sancti Isidori episcopi de Distantia verborum, et ante Chronicon Isidorianum. Inscriptio autem Glossemata de distantia verborum non solum comprehendere videtur opusculum proxime subjectum; quod est [Col. 0362B] index alphabeticus orthographiae quarumdam vocum cum capite 21 libri Etymologiarum, sed etiam hoc aliud illico subjunctum: Incipit Distantia verborum; Synonyma Ciceronis. Quibus verbis indicari videtur, non Ciceronem esse eorum Synonymorum collectorem, sed verba illa synonyma e Ciceronis operibus esse desumpta.

21. Sed aliam hinc quaestionem ingredimur. Post inscriptionem, quam dixi, in Codice Vaticano 6018, Glossemata sancti Isidori episcopi de Distantia verborum, ita incipit opus: Acrocius per c et o, non per y, ut quidam putant. Ad illum vado, ad me venit per d scribendum est. Legi autem debet Agroetius per o et e, non per y, ut quidam putant: quod fere est initium libri inter Grammaticos Putschii, nomine [Col. 0362C] Agroetii editi; scilicet, Agroetius cum Latine scribis per diphthongum ae scribendum, non, ut quidam putant, per y, Agrytius. Titulus est, Agroetius de Orthographia, et proprietate, et differentia sermonis. Domino Eucherio episcopo Agroetius. Libellum Capri de Orthographia misisti mihi, etc. Sine hac praefatione exstat opus in Codice Vaticano 1491, de quo cap. 96. In Urbinate vero 308, cap. 104, describendo, sine operis titulo epistola nuncupatoria: Domino meo Enchierio episcopo Agretius S. D. Libellum Capri, etc. Quisnam ergo liber censendus est prior, illene Isidoro, an hic Agroetio ascriptus?

462 22. Facilis esset responsio, si constaret, Agroetium grammaticum saeculo medio V floruisse, qui Capri Orthographiam supplevit, ut Fabricius in [Col. 0362D] Bibl. med. asserit. In Bibliotheca vero veteri, quo nos remittit, de Agroetii aetate nihil astruit, ac solum ait, prodiisse ejus opus primum Vulcanii cura in editione Etymologiarum Isidori, deinde recensitum ex ms. Bongarsii inter grammaticos Putschii. Vix ullam ego alicujus Agroetii mentionem invenio, nisi quod Sidonius epistolam 5 libri VII Agroecio papae scripsit. Is fortasse Fabricio est Agroetius saeculi V grammaticus. Vellem tamen id aliunde comprobari, praesertim cum facilius credam, ex primo ejus libri verbo nomen auctoris confictum esse, quam auctorem aliquem a nominis sui orthographia praescribenda librum inchoare voluisse. Nobis quoque episcopus est Barcinonensis Agricius, qui anno 516 concilio [Col. 0363A] Tarraconensi, anno vero 517 concilio Gerundensi subscripsit: quod nomen ad primum verbum libelli de Distantia verborum referri potest: quod ab aliis Agroetius, sive Agroecius, ab aliis Agrycius, sive Agricius diceretur: sed, ut innuebam, aliud ego cogito.

23. Non semel accidit, ex primis verbis alicujus anonymi operis aut tituli librarios veteres nomen auctoris confinxisse. Ludovicus Vives de Corrupt. discipl. lib. I: »Fuere,« inquit, »qui ad conciliandam libro auctoritatem nomen magni auctoris ascriberent: alii cum multi olim libri anonymi ederentur, levissima aliqua adducti conjectura, huic aut illi adjudicabant: alii, si tituli nomen non agnoscebant, nihil dubitarunt mutare, et ad quemcunque esset visum, transferre; fuere descriptores, qui, quod [Col. 0363B] nomen primum menti occurreret, id proponerent pro titulo.« Hac fere ratione in not. ad Dittochaeum Prudentii observavi, versus quosdam anonymi poetae, qui in membranis antiquis facetus dicitur, deinde poetae nomine Faceto fuisse ascriptos: ipsum etiam Prudentium amoenum dictum, imo poetam Amoenum, a Prudentio alicubi distinctum, quia in veteribus Mss. Dittochaeo praemittuntur versus, quorum primus est, Incipiunt tituli libri manualis amoeni. Cum enim abesset Prudentii nomen, nonnulli librarii putarunt auctorem esse Amaenum aliquem ita nuncupatum poetam, ac titulum libri esse Librum manualem, sive Enchiridium. Auctor vero eorum versuum, qui Dittochaeum laudare voluit, vocavit librum manualem amoenum.

24. In Prudentianis quoque pag. 44 animadverteram, [Col. 0363C] ipsum 463 opus, quod Dittochaeum, id est duplex cibus, in vetustissimis exemplaribus apposite vocatur, in nonnullis recentioribus dici de Columbis, sive de Columba, non alia de causa, nisi quia primus versus incipit: Eva columba fuit. Deceptus nihilominus fuit eruditissimus Bayerius, qui in not. ad lib. VIII cap. 8 Biblioth. vet. Hisp., n. 283, inter alios quos ad saeculum XIII, quanquam haesitans, refert, scriptores Hispanos, Prudentium Columbam recensuit, qui nemo alius est nisi sacer noster poeta saeculi IV et V Prudentius. »Nec minus quam de Manfredo haesitans huc refero Joannem de Valentia, etc. Item Prudentium Columbam (Lemosinis Prudens Coloma) Valentinum, aut Catalanum, cujus exstant epigrammata varia tetrasticha: de Adamo [Col. 0363D] et Eva, de Diluvio, de Arca, de Abrahamo, de Josepho (casto), de Moyse, Samsone, Davide, ac de veteribus Patribus usque ad Christi adventum. In Escurial. lit. S, plut. 3 sub num. 16, atque in Montis Casini apud Montfauconium Biblioth. mss. pag. 202, lit. A.« Vides ipsissimum hoc esse Dittochaeum Aurelii Clementis Prudentii. Magis tamen miror, quod Bayerius in ead. not. Joannem Davila de Roa, famosum saeculi XVII scriptorem, et a Nic. Antonio in Bibliotheca nova non perfunctorie commemoratum, ad saeculum XIII aut sequentis initium revocare voluerit. »Ac demum,« inquit, »ut mittamus alios, qui sub hujus XIII saeculi exitum, aut sub initium sequentis nonnulla elucubrasse videntur, Joannem [Col. 0364A] Davilae de Roa priorem S. Joannis de Chavero Can, Reg. S. Augustini, cujus exstat in Vaticana Christinae Suecorum reginae cod. 472 tractatus, de personali Praedicatione S. Jacobi apostoli in Hispania.« Non solum hic commentarius, sed multi etiam alii libri mss. recentis hujus scriptoris in bibliotheca Vaticana asservantur.

25. Sed, ut eo redeam unde aliquantisper digressus sum, ex initio Isidoriani libri Glossemata de distantia verborum, effingi potuit nomen Agroetii scriptoris. Nomen comoediae Plauti nunc deperditae fuit Agroicus, id est, agrestis, rusticanus. Eam laudat Nonius cap. 3, num. 43, ubi minus bene alii legunt, Plautus Abroico, vel Ambroico. Id Latinis litteris ita scribi debet Agroecus non Agrycus, ut aliqui, pronuntiatione [Col. 0364B] fortasse decepti, putabant. Auctor glossematum in aliquo fortasse scholiaste Plauti eam observationem legerat, atque ab ea suas Distantias verborum, quas per litterarum ordinem instruebat, exordiri voluit. Sive autem Isidorianus liber 464 altero, qui Agroetii dicitur, posterior fuerit, sive antiquior, perinde conjiciendum erit operi anonymo librarium aliquem ex primo verbo nomen fecisse. Alius deinde, quod facile est, prologum adjecit Agroetii nomine ad Eucherium, ut in similibus commentariis prologus Ciceronis ad Veturium legitur. Quin etiam Didacus Rodriguez de Almella in opere inscripto Valerio de las historias escolasticas, quod alicubi Ferdinando Perezio de Guzman perperam ascribitur, lib. VIII, tit. 6, cap. 6, Fulgentio episcopo fratri ab Isidoro opus Differentiarum inscriptum fuisse narrat; quod [Col. 0364C] tamen ego in exemplaribus quae evolvi horum librorum reperire non potui.

26. Jam de Pantino, qui in editione Matritensi Differentias verborum recensuit et illustravit, scilicet librum alphabeticum de Proprietate sermonis, legere potes praefationem Grialii supra cap. 36. Catalogum auctorum quos Isidorus in libro Differentiarum verborum, sive de Proprietate sermonis laudat, protuli ex Barthio cap. 53. In Regio-Vaticano Codice recentiori 1838 alius liber est Differentiarum Isidori diverso modo incipiens ac reliqui: »Inter abundare et superfluere; abundat unda, superfluit humor.« Desinit: »Inter vesper, vespera, vespere et vesperum hoc interest, quod vesper et vespere nomina tertiae declinationis sunt, vespera autem femineum secundae [Col. 0364D] declinationis, vesperum neutrum et secundae declinationis.« Notatur subinde: »Praestantissimi Hesidori Differentiae.« De hoc Codice iterum agam cap. 101.

27. De Differentiis rerum brevius agendum nobis est. Hic liber interdum simplici differentiarum nomine a veteribus allegabatur, ut ab Aenea Parisiensi episcopo in opere adversus Graecos tom. VII Spicil. Dacher. laudatur Isidorus libro Differentiarum, verbis prolatis ex libro Differentiarum rerum cap. 3. In codice Regio-Vaticano 310, ut paulo ante monebam, opus totum inscribitur de Proprietate sermonum, vel rerum, et post primum librum, Inter polliceri, etc., additur novus titulus, Incipiunt Differentiae spirituales Isidori episcopi Junioris Spaniensis, inter [Col. 0365A] Deum, etc. In fine, Expliciunt Differentiae spiritualium, sive carnalium Isidori. Differentiae igitur verborum dicuntur carnales, rerum spirituales, quia scilicet in his plura de rebus spiritualibus inseruntur. Similem inscriptionem observare poteris cap. 46 in quodam codice Chronici Fontanellensis.

28. Peculiari modo Differentiae rerum in concilio Toletano XV citantur: 465 laudatur enim sententia quam Isidorus in libris suis de differentia naturae Christi vel nostrae disseruit. Verba desumuntur ex differentia 8 apud Grialium, et 6 apud Breulium, Inter nativitatem Christi et nostram hoc interest. Ac fortasse in concilio Toletano legendum erit, de Differentia nativitatis Christi, vel nostrae. Certe codex Regio-Vaticanus 1823, Longobardicus, sive Gothicus, [Col. 0365B] ut vocant, cordellatus, post Isidori plura alia opera Differentias rerum exhibet sine titulo, sed ita ut incipiant: Inter nativitatem Christi et nostram hoc interest. Brevior autem est hic Differentiarum liber quam Editi.

29. Differentias rerum editionis Matritensis correxit notisque illustravit Rolandus Vicelius, ut Grialius exposuit in praefatione supra cap. 36. Codices hujus operis, ad Zaccarianam editionem consultos, recensui cap. 45. Opusculum quoddam de Differentia vitae activae et contemplativae, quod fortasse ad Differentias rerum pertinet, inter opera dubia ex veteribus membranis edam.

30. In memoriam revocare hoc loco oportet ex epistola Burrielii cap. 40, in Toletano societatis Jesu [Col. 0365C] collegio ad Burrielii usque tempora asservatum fuisse exemplar librorum Differentiarum, a Mariana ad plures mss. Codices recognitorum, quorum varias lectiones exacte margini ascripsit: quod exemplar magno in pretio habendum, quippe quod ad editionem Grialianam emendandam adhibitum non fuit.

31. Quaedam Excerpta ex Differentiis rerum sine ullo titulo exstant in Codice Regio-Vatic. 1823, de quo cap. 101. In Codice Urbinate 100, de quo c. 104, Liber Differentiarum sancti Ysidori Yspalensis episcopi incipit: Inter Deum et Dominum, etc. Absunt ab hoc Codice Differentiae verborum. In Urbinate 1504, de quo cap. 104, liber Differentiarum S. Isidori Ispaniensis episcopi: Inter Deum, etc. Absunt differentiae verborum. In Ottoboniano 240, saeculi XII circiter, cap. 105, Differentiae rerum tantum hoc peculiari [Col. 0365D] titulo: Ysidorus de Differentiis catholicae fidei.

32. Censeo, Differentias Isidori per errorem tribui Auxilio presbytero apud Joan. Baptistam Marum in not. ad lib. Petri diaconi de Vir. illustr., cap. 13, ubi refertur, Authpertum abbatem Casinensem ab anno 834 Casinensibus legavisse suam bibliothecam, et inter alios libros Etymologicon Auxilii presbyteri in scamno 5 ad 466 sinistram cod. 29, et num. 30 ibid. varia theologica ejusdem Auxilii, nempe quaestiones in Exaemeron: capitulum Differentiarum 36 de distinctione quatuor virtutum. Totidem capitibus in Mss., et Editis. Differentiae Isidori comprehendi solent: quorum postremum est de quatuor virtutibus. Fortasse etiam Etymologicon illud, et Quaestiones in [Col. 0366A] Exaemeron Isidori sunt: quae tamen olim ad Auxilii presbyteri dominium pertinuerint. Possessoris nomen saepe auctori librorum gloriam abstulit. Auxilii presbyteri solum noti sunt libri duo de Ordinationibus a Formoso factis, quos ad calcem operis de sacris Ordinationibus Joannes Morinus in publicam lucem emisit.



CAPUT LVII. De Glossarus quae sub Isidori nomine circumferuntur. Ludovici de la Cerda prologi et epilogus. Prologus ad notas Barthii et aliorum.

1. Opinio Barthii, lib. XVI Advers. cap. 24, est glossarium, Isidori, magistri cujuspiam non inhumani, nomine quod circumfertur, prorsus necessarium esse, ut juvari possint, quae in multis veteribus scriptoribus [Col. 0366B] obscura aut falsa sunt. Sed addit, vix a quoquam, nisi Germanicae linguae admodum perito, illud explicari posse, ut apud quam gentem Gothicae voces cum ipsarum phrasium collocatione a Latinismo infuscatae supersint. Rursus libr. X, cap. 22: »Glossas, inquit, »quae Isidori titulo continentur, quoties accurate inspicias, toties multa discas, aliorum locorum minus obvia, aut frustra quaerenda. Bonum factum eas, qua pote illustriores fieri.« Idem lib. XXVI, cap. 14, glossarium »Isidori Junioris appellat, in quo multa, ait, sunt egregia, multa ridicule corrupta, omnia non negligenda iis qui Latinitatis praecipue cadentis intellectui student.« Aliis in locis, ac praesertim lib. XXXI, cap. 4, hujusmodi glossas Isidori esse asserit, »auctas tamen per succedentes magistros usque in eum fascem, quem modo plenum [Col. 0366C] bonarum rerum habemus.« Distinctius cap. 9 lib. LV: »Talia infinita in iis glossis possunt notari, quae Isidoro vulgo ascribuntur. Ego autem ab eo primum tale quid institutum putem, post successu temporum ab aliis grammaticis ita fuisse auctum, ut infinita accesserint, quae minime nunc ejus nomine possint citari. Nec cum Isidorum 467 dico, illum illico intelligo, quem unum et solum illi norunt, quibus caeterorum cura non est, modo id norint quod ignorare non possunt. Tamen quid vetat, etiam eum scriptorem tale quid muginatum credere, qui Origines et Differentiarum nobis Commentaria ea dederit, ut nequaquam ignobilior talis labor eo ipso etiam auctore censeri debeat? Novimus tamen, etiam post illum ejusdem nominis in iisdem cum illo locis versatos, [Col. 0366D] de quibus alibi, alios Isidoros, et ipsos litteris celebres pro captu quemque suorum temporum.

2. Controversiam de diversis Isidoris Hispanis cap. 16 explicui. De auctore Glossarii simili modo Nic. Antonius opinatur, eas glossas compilationem esse a pluribus, nec semel aut simul factam, cujus tamen aliqua pars Isidori Hispalensis sit, hoc est prima operis elementa, et quod antiquissime in eum librum conjectum novis accessionibus fundamentum praestruxit. Neque alia fuit sententia Ludovici de la Cerda, qui in Adversariis sacris, cap. 141, doctis animadversionibus Glossarium Isidori illustravit, praemisso brevi monito ad Glossarium, et altero ad notas quae nunc subjiciam.

[Col. 0367A] 3. »Lubet sancti Isidori Glossarium magna ex parte transcribere, quod deformatum est admodum. Ego hic tantum dictiones illas quae habent peculiarem difficultatem apponam, quae pertinere possint ad alia indaganda: praeterea Isidorus, cum sanctissimus sit, suo jure cadit in haec Adversaria, et Glossarium istud, quod Isidori nomine circumfertur, in libris ejus non invenitur. Demum quod potissimum est, Glossarium hoc emendabo, accitis doctissimorum hominum notis Turnebi, Scaligeri, Salmasii, Rutgersii, Gebhardi et aliorum prope infinitorum, quae exstant in Isidori gratiam, ac meis non paucis. Ad hoc autem necessarium est Glossarium praemittere.«

4. Ejusdem prologus ad notas Glossarii hic est: »Absolvi Glossarium: par est jam accedere ad ejus [Col. 0367B] emendationem, in qua id praestabo, ut vel emendem, vel illustrem hoc Glossarium, quod a multis ut putidum ejicitur, cum secus sit, et profunda eruditio Isidori, viri sanctissimi, in eo elucescat, qui non solum divina, sed humana litteratura impense praestitit. Adducam etiam saepe Glossarium Isidori, manuscriptum, quod fuit Petri et Francisci Pithaei: itaque saepicule in isto Glossario non offendes voces de quibus tractabo; quod aliquando admoneo.«

5. Addam ejusdem epilogum: »Haec placuit annotare in Glossis 468 Isidori, si possim efficere ut illae habeant auctoritatem: reliqua, quae deformata sunt, nihil curo: existimo enim ab insciis esse additamenta, quae nemo doctus probet. Quis enim probabit coso pro insuo, cordiscosio pro agnosco, aequoro pro navigo, gignarus pro ignarus, matrasta pro noverca, [Col. 0367C] tius pro avunculo, torno pro redeo, et similia, quae vere sunt fatua, quaeque nihil ad gloriam Isidori faciunt?«

6. Quod Cerda praemisit, Glossarium Isidori in libris ejus non inveniri, intelligit, opinor, editionem Bignaeanam Parisiensem, et Matritensem regiam: nam in editione Parisiensi Breuliana ad calcem Operum [Col. 0368A] adjectum est ex editione, ut videtur, Dionysii Gothofredi post Grammaticos Latinos Genevae 1595, quae repetita est 1602 et 1622. Inscriptio est: Liber Glossarum ex variis glossariis, quae sub Isidori nomine circumferuntur, collectus. Gothofredus addit: Excerpta Pithoeana ex veteribus glossis.

7. Fabricius in Bibl. vet. Lat., lib. IV, cap. 6, II, 13, observat, librum Glossarum ex variis glossariis Isidorianis editum fuisse cum aliis glossariis Graeco-Latinis, et Latino-Graecis a Bonaventura Vulcanio 1600. Praeter alios, qui hoc Glossarium observationibus illustrarunt, recenset Meursium in Exercit. crit., Vossium in Etymologico, et Cangium in Dictionario. Animadvertit etiam ex Joanne Diecmanno, plane alias, et auctore quem praeferunt digniores [Col. 0368B] esse Isidori glossas mss., quibus ex bibliotheca Petri ac Francisci Pithoeorum acceptis Savaro usus est, et inde non pauca in suas ad Sidonium Apollinarem notas transtulit.

8. In Actis societatis Latinae Ienensis, volum. III, Ienae 1754 editis, pag. 252, inseruntur notae et emendationes ad Isidori Glossas ex Manuscriptis Barthii, Schurzfleischii et Daumii collectae et editae a Joan. Ern. Imm. Walchio societatis directore. Prologus: »Servatur in instructissima serenissimi ducis Vinariensis bibliotheca editio Glossariorum Graeco-Latinorum, et Latino-Graecorum, quam Bonaventura Vulcanius Lugduni Batavorum 1600 forma prima juris 469 publici fecit [a 10Kb] . In libri hujus exemplo ad glossas illas, ex variis Glossariis quae sub Isidori [Col. 0368C] nomine circumferuntur collectas [b 1Kb] , multa utilissima manu celeberrimorum virorum Casp. Barthii, et Conr. Sam. Schurzfleischii, nonnulla quoque Daumii notata reperiuntur, ab iis qui glossas has emendarunt et illustrarunt [c 1Kb] , vel penitus praetermissa, vel non satis accurate explicata. Haud inutilem itaque me facturum operam arbitratus sum, si doctissimas horum trium virorum ad dictum illud glossarium animadversiones, [Col. 0369A] mecum benigne 470 communicatas, in lucem protraherem publicam. Quae asterisco notantur, Barthii, quae littera D. Daumii, reliquae Schurzfleischii sunt.«



CAPUT LVIII. Semleri praefatio in notas mss. Glossarii Isidoriani.

1. Observatum jam fuit cap. 45 Semlerum notas suas in Isidori Glossarium ad marchionem Scipionem Maffeium edendas misisse. Praefationem ejus nequaquam supervacaneum erit hic sistere.



LECTURO.

2. Prodit mea qualicunque hac cura, celeberrimi vero et illustr. marchesii Scipionis Maffei benevolo auxilio [a 2Kb] , qui Lucinae hic honore fungitur, Glossarium breve, ISIDORI vulgo nomine insignitum: ea vero utilitate praeditum, ut mea laude eo minus opus sit, quo major plerumque similium omnium libellorum [Col. 0369B] lexicorumque [b 2Kb] commendatio 471 ad eruditos intelligentesque viros esse solet. Atque hoc quidem glossarium praecipua quadam uti fortuna videtur, quod doctissimorum plurimorum hominum manibus tractatum emendatumque in hunc fere usque diem est. Neque enim obscura est ista opera quam Bonav. Vulcanius [c 1Kb] , Janus Gebhardus, de la Cerda, Martinius, Rutgersius, Barthius, Reinesius, ab Almeloween, du Fresne, et novissime Joan. Georg. Graevius, ad castigandum illustrandumque illud opusculum aemulantes superiorum quisque studia contulerunt. Quod ipsum ad [Col. 0370A] bene existimandum de hoc libello non parum habere debet momenti. Neque vero isto uno atque alieno praesidio se tuetur: non desunt, imo multa et pleraque omnia sunt, quae opusculi certam utilitatem aequis arbitris facile probent.

3. Certe, si quis opinetur facile se hoc nostro libello cariturum, quippe du Fresne magno instructum opere: ille, ex nostra quidem sententia, non parum aberrat. Namque grande hoc opus, immortale maximorum laborum documentum, plura et multa omisit [c 1Kb] , quae hic tamen, nec alibi explicantur: quae nec in recentiori Rev. Rev. Patrum Benedictinorum S. Mauri sociorum [d 1Kb] , editione suppleta sunt. Soleo vero 472 et ipse non magnopere laudare, quod diligentissimi hi editores grande opus ex hoc Glossario auxerunt; minus adhuc patior, quod Graevii suspiciones, servatis omnibus, immiscuerunt, licet auctore laudato. Nam istae elegantissimi et Latine peritissimi viri opiniones, tantum abest, ut omnes feliciter susceptae sint et inventae, ut potius bene [Col. 0370B] multa negligentius scripserit, quam aliter ad insignem suam laudem solebat scribere. Tum vero illud probare nequeo, quod censum non inierunt, et numerum earum vocum quae inde ex optimis scriptoribus hic collectae sunt. Nam hae quidem in glossarium medii aevi minime omnium conjici possunt, cum pertineant ad optima quaeque lexica, quae ex praecipuis Latinae linguae auctoribus congeri solent. Hoc glossarium bona ex bonis sublegerat [e 1Kb] ; licet postea pejora etiam, ut istis temporibus solebat fieri, admixta sint, quae istorum fere numerum jam exsuperent.
[d 1Kb]

[Col. 0371A] 4. Caeterum constat, quod jam dixi, inter doctissimum quemque [a 1Kb] glossariis superiorum temporum, si quidem satis emendentur, et recte illustrentur, auxilii subsidiique multum contineri, non solum ad omnem Latinam linguam ejusque veras causas, sed etiam ad mediorum temporum intelligendos scriptores, ut de antiquioribus, qua sanctis, Patrum ecclesiasticorum, qua profanis, aliorumque sacrorum, jam nihil disseram. Quare, si qua sint de quibus agere hic attineat, ea brevissime ita colligam, ut tum de Glossario, tum de mea nova industria, pauca in medium proferam. Atque hic quidem ea praeterire liceat quae doctissimi quidam viri de glossariorum glossarumque origine, verbosius docuerunt; dicebantur voces peregrinarum linguarum, quae in Graecam Latinamque linguas invectae videbantur. Magnus fuit numerus illorum scriptorum qui tales collegerunt, et peregrinas et obscuriores voces, aliis notioribus exposuerunt; certe poetarum scholiastae saepissime ad glossaria hujus generis provocant.

[Col. 0371B] 5. Mutavit postea significatio vocabuli , ut illa omnia quae paululum difficilia intellectu videbantur, eo nomine insignirentur, et verbis aliis clarius redderentur. Solebant jamjam glossaria colligi et institui ex illustrationibus et expositionibus poetarum aliorumque scriptorum: 473 quorum verba usurpata, erant, id est primo loco ponebantur; secundo vero ipsa expositio celebrium doctorum, vel scriptorum. Crevit tandem glossarum auctoritas, ut iis omnis Latinae (Graecaeque saepe) linguae [Col. 0372A] ambitus ornatusque contineri videretur. Atque, quod ad Latinam linguam attinet, Varro, Verrius, Festus, Servius, Donatus, aliique nominati [b 1Kb] (vero an secus, non interpretor) innominatique grammatici, viam quasi straverunt secuturis aliis glossographis.

6. Celeberrimus ille Hispalensis episcopus Isidorus, quem Juniorem dicere solent [c 3Kb] , insigni labore et multa opera ex istis, quos nominavi, Etymologiarum opus colligere incoepit, etsi non perfecit [e 1Kb] ; quod tamen 474 ipsum posteriori aevo multum auxilii praestitit ad discendam linguam veterem Romanam. Eum instituto simili secutus est Rhabanus Maurus [f 1Kb] ; secuti sunt alii, ita ut primum omnium esse, et momentum habere magnum videretur scriptoribus fere cunctis, ante instaurata post captam Constantinopolin litterarum studia, etymologiis [g 1Kb] (et veriverbiis, ut Varro exponit), originibus vocum dare praecipuam operam, indeque nonnihil augendo, quod tractabatur, argumento, desumere, et decoris, et emolumenti.

7. Atque his posterioribus facillimum jam erat [Col. 0372B] magnas harum rerum copias ostentare, cum Papias, Salomon Constantiensis, Ugutio, seu Huguitio, Joannes de Janua, auctor breviloqui Vocabularii, Gemmae gemmarum, et similium operum alii, omnes fere ingenii humani vires exhausissent, in derivandis exponendisque, et augendis Graecis, Hebraicis Latinisque vocibus [h 1Kb] . Nam magna pars glossarum seriorum saeculorum ex B. HIERONYMO, S. AUGUSTINO, aliisque sanctorum Patrum, Latinorum praecipue, scriptis commentariisque in Scripturam sacram, petita est. [Col. 0373A] Isidori autem Origines omnes quasi fundamenti loco ponunt, eumque librum strenue exscribunt.

8. Neque vero eadem omnium est ratio, nec idem consilium. Alia glossaria plus rerum sacrarum, alia minus illustrant [a 2Kb] , alia nominant 475 unde habent, alia id tacent [b 1Kb] . Alia de suo addunt [c 1Kb] , alia jam scripta repetunt tantum et colligunt. Alia Graeca et Latina Latine tantum [d 1Kb] , alia etiam Francica veteri vel Theodisca lingua [e 1Kb] interpretantur et exponunt. Quae si quis recte sciat, ille eximie alia ex aliis emendare potest, et purgare tot ineptis, insulsis, invenustis, barbaris atque oscis loquendi scribendique vitiis, quae a multis, qui nimis sunt in opinando praecipites, saepe quibusdam bonis, et bene meritis, et non indoctis nominibus falso tribuuntur [f 3Kb] : cum ista omnis turpitudo ad sciolos, et nasutulos, et stupidos scribas pertineat.

476 9. Equidem certo arbitror, doctum superiorum [Col. 0374A] temporum virum, Salomonem Constantiensem, si redeat in has terras, et opus suum jam videat, tanta obscuritate insigne, ab ira et risu simul ipsi non temperaturum; recteque detestaturum insana capita quae diligentissimi viri eximium consilium irritum fecerunt, ipsumque tanta, nisi moneremus, infamia asperserunt. Nam hoc ego plane insigne et egregium opus fuisse, cum diligenter versarim, certo scio; maximeque unum omnium juvare in intelligendis et expellendis aliorum et illis monstris quae subinde postea irrepserunt. Neque exigua aut nulla fuerit ista utilitas, quae ex collatis comparatisque invicem his lexicis redire ad Latinam linguam, et vetustos scriptores [g 2Kb] possit; si et haec profana sejungerentur, et ista quae ad sanctos libros unice pertinent.

10. Certe lectionum variantium illud insigne negotium non parum adjumenti inde consequi posset, quia [Col. 0375A] auctores glossarum ex antiquis, qui raro supersunt, libris descripserunt. Ita possent tandem ista immania corpora, quae et sua mole magna sunt, et artis typographicae nondum adultae et excultae vitio, multum creverunt, latere in forulis sine quodam nostro detrimento; cum nec sperandum, nec suadendum sit, novas editiones hodie curare. Pertinent sane ad bibliothecarum antiquissimae istae editiones ex saeculo XV post Christum natum; quibus 477 quotiquique destituti fuerunt, ii ad hoc glossarium emendandum parum auxilii attulerunt.

11. Martinius, cujus lexicon etymologicon nec hodie sua utilitate caret, licet jam insignis esse desierit, primus non male usus est Papia, Catholico, Breviloquo, Gemma gemmarum, Mammothrepto, et similibus; sed Constantiensis opere rarius, ut lexico alio, quod cum isto simul paulo post inventam imprimendi artem editum fuit. Sed Martinius saepe suo ingenio nimium indulsit et abundavit omnino; saepe indigna linguarum perito arbitro comminiscitur potius, quam [Col. 0375B] commentatur, ut nonnunquam egredi et exornare infelix quorumdam superiorum videatur fingendi munus. Omnibus istis aut rarius aut usus non est Caspar Barthius [a 1Kb] , et Almeloveenius, qui pueriles nugas agunt magno conatu. Est enim dicendum quod res est, nec defendemus hodie talia quae invidiam atque infamiam bonis litteris ad minus vel nimis eruditos conflare solent.

12. Atque non defuerunt alii qui similiter his praesidiis dedita opera tam diligenter usi non sunt, quam dederunt operam conjecturis; sed ii felicioribus auspiciis fere usi sunt. Vulcanius, haud scio an adeo laudandus sit ab ista ingenii virtute. Sed Thomas Reinesius fere semper feliciter emendavit quae attigit; Gebhardus non infeliciter in eodem argumento versatus est, nec de la Cerda nihil laudis meruit. Ruthersius non multa attigit, nec ea insigniter mala elegit. Du Fresne felicius versari potuit in hoc negotio, cui fere omnes thesauri monasteriorum patuerunt. [Col. 0375C] Graevius non sinistre hanc provinciam gessit, licet non adeo luculenter. Videntur enim esse, quae ad has glossas commendatus est, quod et ipse non diffitetur. Istam certe hujus viri eximiam famam non adaugebunt. Utitur Papia, non infelici successu; utitur etiam Joanne Januensi; sed suis manibus hunc versasse non videtur, quia vetus vocabularium apud Martinium excitat, sicubi usus et [Col. 0376A] opus est. At illud ipsum est Catholicon, magnum opus. Constantiensem idem manibus voluit: sed minus diligenter et assiduo quam opus erat; aliter et plura et clarius vidisset.

13. Sed redeundum est unde digressus sum. Isidori nomen praefert hoc Glossarium, atque eo ab omnibus excitatur et laudatur. Nec ipse sine gravi causa mutem, ut distinguere possimus ab aliis glossariis, simili ratione congestis. Sed aliam causam hujus designationis et nominis quaererem, quam quae vulgo esse videtur. Solent enim quidam Isidorum simul auctorem statuere, quae non nova est opinio, sed vetusta. Ita enim illum Honorius Augustodunensis nominat, inter alia Isidori 478 scripta [b 1Kb] . Sed non satis certa illa mihi ratio videtur. Nam non tam ipsum Honorium, quam librarios describentes, addidisse et nominasse Glossarium putem, cum Ildefonsus Toletanus, Braulio, et alii superiores inter Isidori opera Glossarium non designent. Causam ita opinandi et nominandi duplicem facile invenio: alteram, quod ex Isidori [Col. 0376B] operibus, praecipue ex Originibus fere sublectum et coactum est hoc Glossarium, cujus ipsa verba saepe retinet, et semper retineret, nisi subinde per secuta saecula immutatum fuisset; alteram, quia Isidori quibusdam operibus subjunctum et subnexum fuerit, simili quippe argumento constans ac libri Etymologiarum, et inde magnam partem desumptum.

14. Itaque hodieque viri docti solent numerare vel nominare inter Isidori opera, ut Bellarminus cardinalis, Cave, et alii faciunt [c 1Kb] . Utcunque existimatum fuerit, hoc corpusculum, quod nos jam edimus, nulla ratione ab Isidoro proficisci potuit; sed si quidem ille indicem quasi expositionum quarumdam incepit [d 1Kb] , imperfectiorem et multo minorem, sed et meliorem reliquit, quam hic est hodie. In quem quidem multa ex glossariis Graecis, et serioribus, multa male intellecta, aut lecta, illata sunt, ut putem inde a saeculo X, XI, XII, praecipue addi et inseri coeptum esse [e 1Kb] . Atque id quidem oppido ineptis auspiciis, ab imperita manu et barbara, quae nescio qua religione [Col. 0376C] et syllabas corruptas aut detractas in litterarum ordinem coegit. Tum vero pejus malum accessit, ut ductus scripturae librarii secuti non intellexerint, sancteque servarint id institutum, ut sicubi littera mutaret novas et ipsi voces inde conficerent; unde colligere licet aliis glossariis scribas jam usos esse, cum quibus 479 hoc contenderint, et inde lepide, [Col. 0377A] si placet, exornaverint. Sed quid reprehendere et conviciari attinet! Deo referamus semper gratias recte utendo hac luce litterarum, iisque, quantum licet, augendis et illustrandis.

15. Venio ad istud, quod promisi, alterum. Cum bonas litteras inde a pueris eximie amaverim, diligenter et tales libellos manibus trivi, ex quibus non parum utilitatis ad me redire intelligebam. Utebar vero hujus Glossarii ea editione quam Dionysius Godofredus corpori Latinae linguae Auctorum addidit: lutulenta illa quidem, et sine auxiliis, sed quae eo me magis alliceret ad tentandas pueriles vires. Scripsi ad marginem quae videbantur emendari a me posse; collegi doctissim. hominum opiniones, comparavi cum meis, novas inde excogitavi, vel istas confirmavi. Tandem ubi mea cum Graevii editione, et RR. Benedictinorum nova Glossarii du Fresniani contendere licuit, videbar non pauca melius invenisse, et multa nova. Ejus rei specimen quoddam Miscellaneis Lipsiensibus inseruit celeberrimus, et [Col. 0377B] juris elegantiarumque omnium consultissimus Menkenius [a 1Kb] . Lucinam tamen deam invenire in nostris terris non licuit.

16. Contigit denique in favorem illustriss. marchesii Scip. Maffei insinuari, quem, quia id non aegre laturum ex vulgata ad omnes bonos ejus prolixa voluntate intelligere poteram, litteris adii, quae inter alia etiam de glossariis quae pararem, brevibus indicium faciebant. Ille vero benevolentissime annuit, et ignotum nomen ita humaniter est amplexus, ut ultro auctor fuerit, mitterem, quam id primum liceret, Veronam; ibi non defore, qui edant. Jam levi manu relegi quae ante plures annos temere congesseram, eaque ex Catholico, Constantiensi, et lexico vetusto alio, atque ex Breviloquo hic ibi auxi, emendavi, confirmavi. Inde natum fere est illud Spicilegium quod adjeci [b 1Kb] . Antiquissimis istis libris, quod raro solet alibi, omnibus instructa est bibliotheca publica academiae Norimbergensis Altdorfina. Lexicon vetus, [Col. 0377C] quod ita nomino, quia aliter nescio, eadem forma, eodem habitu, folio maximo, excusum simul esse videtur cum Constantiensi, unum certe est volumen; mole multo Salomone minus, et Festum fere excribens, cujus inde nonnullae bonae scripturae erui possint; immiscet Hebraica et Graeca nomina multa: ut videatur Festus auctus esse a studioso homine in privatum usum.

17. His praesidiis, et diligenti repetitaque saepe lectione hujus Glossarii [c 1Kb] , (ita ipse laudo) non pauca certo restitui quae summi omnes 480 viri deposuerant, multa melius et certius excogitavi, quam isti, plura confirmavi. Quod etsi universum exiguum est, si referatur ad caeteram aliarum rerum, divinarum humanarumque scientiarum magnitudinem, et momentum majus, tamen aequi arbitri juvenilis operae, Latinae linguae studiosis dicatae, facile dabunt veniam. Si Deus velit, quod occasio me docebit, glossaria alia Latinograeca, vel Graecolatina subinde emendatiora procurabo. Scripsi Altdorfi Noricorum, mense Martio, anno 1752.


[Col. 0377D] Joannes Salom. SEMLER. Prof. publ. ordin. historiae et poeseos.

18. Haec erudite Semlerus, cujus opinionem de auctore Glossarii Isidoriani rationesque cap. seq. ad examen revocabo. Hominis, quamvis heterodoxi, commentationes in bonas litteras dignas censeo quae non diutius lateant.



CAPUT LIX. Quidnam demum censendum de auctore Glossarii Isidoriani, Codices mss. indicati.
[Col. 0378A]

1. Glossarium Isidorianum id nominis obtinere potuisse, vel quia cum Isidori Operibus conjungi in Mss. solet, vel quia ex ejus Etymologiis magnam partem confectum fuit, jam alii animadverterunt. Adhuc vero investigandum superest, an probabilis aliqua sit ratio, Isidorum ipsum Glossarium aliquod composuisse, quod alii deinde auxerint, aut cujus imitatione alia Glossaria prodierint. Semlerus urget, Glossarium inter alia Isidori opera a Braulione et Ildefonso non censeri, adeoque colligit, apud Honorium Augustodunensem librarios in Isidori libris recensendis Glossarium addidisse. Primum Braulionis [Col. 0378B] Ildefonsique silentium non illico arguit, opus Isidori non esse, praesertim cum illi profiteantur, alia ab Isidoro edita, quae ipsi singillatim non enumerant. Deinde vana est suspicio de interpolato Honorii Augustodunensis loco, quo Isidori elogium continetur. Cum enim Honorius Augustodunensis saec. XII floruerit, ac multo ante membranae exaratae fuerint, 481 quibus Isidoro Glossaria ascribuntur, nihil est causae quamobrem negemus Honorium inter alia Isidori opera Glossarium nominasse.

2. Sigebertus quidem in catalogo librorum Isidori Glossarium praetermisit; sed subjunxit haec verba: Scripsit et alia saeculari litteraturae competentia, quae commemorare nihil ad nos. In his Glossarium locum habere potuit. Trithemius Glossarii nomen non usurpat, [Col. 0378C] sed Isidorum scripsisse ait de Grammatica et vocabulis: quo secundo titulo vocabularium seu Glossarium comprehendi quid vetat? Enimvero in Etymologiis ipsis liber decimus quid aliud est nisi vocabularium, seu Glossarium? Inscriptio ejus libri est De quibusdam vocabulis nominum per alphabetum: sive Vocum certarum alphabetum. In hoc quidem libro Isidorus origines vocum per alphabetum potissimum inquirit, sed ita ut saepe opportunam explicationem adjungat.

3. Neque mihi absonum videtur existimare Isidorum ex aliquo suo uberiori Glossario librum decimum Etymologiarum magna ex parte adornasse, eo fere modo quo Chronicon in compendium redegit cap. 37 lib. V Etymologiarum, et, ut conjici potest, ex libro [Col. 0378D] de Haeresibus, quem Braulio inter Isidori Opera enumerat, capita 4 et 5 libri VIII compegit. Quod si Isidorum alicujus Glossarii auctorem esse statuamus, difficile nihilominus erit judicare, quodnam sit genuinum ejus Glossarium, cum fortasse nullum exstet quod non sit aut auctum, aut contractum, et etiam sic interpolatum. Non enim ea judicandi ratio placet [Col. 0379A] quod Glossarium eo antiquius sit, quo brevius. Nam ut Glossarium facile ab aliquo augeri potuit, ita ab alio contrahi, selectis vocibus quae magis explicatione dignae viderentur. In iis igitur antiquis Glossariis quae Isidori nomen praeferunt, illud potissimum expendendum est, quodnam pluribus sequioris aetatis vocibus redundet, ut colligere possimus, ejusmodi Glossarium aut Isidori non esse, aut multo magis quam caetera esse interpolatum. In Mss. vero exemplaribus haec exstant a me observata Glossaria.

4. In Codice Vaticano 1471, de quo cap. 96, est Glossarium sine Isidori nomine, quod tamen inscribitur Liber Etymologiarum. Simile aliud, sed uberius in pervetusto Codice Vaticano 3320, eod. cap. 96. Aliud, quod externo titulo dicitur Isidori, in Codice Regio-Vaticano 227, de quo cap. 99.

[Col. 0379B] 482 5. Quoniam vero negari nequit verba Glossarii Isidoriani magna ex parte genuinis Isidori explicationibus declarari, et aliunde satis verisimile est, eum primam Glossarii formam adornasse, quam alii postea auxerint, ordo mihi in hac editione praescriptus postulat, ut post Etymologias Differentiasque rerum et verborum Glossario, quod in eodem fere argumento versatur, et ad omnes tam sacros quam profanos scriptores intelligendos et explicandos utile esse potest, locum praebeam, adjunctis doctissimorum hominum notationibus, quibus obscura illustrentur, depravata corrigantur, vetera a recentioribus secernantur.



CAPUT LX. Allegoriae Veteris et Novi Testamenti. Non Isidoro alicui Cordubensi, aut alii, quam nostro Hispalensi adjudicandae. Editiones. Mss. vetera exemplaria.
[Col. 0379C]

1. Braulio ita hunc librum describit: De Nominibus legis et Evangeliorum librum unum, in quo ostendit quid memoratae personae mysterialiter significent. Haec ex prologo operis ad Orosium petita sunt: Quaedam, ait Isidorus, notissima nomina leguntur legis Evangeliorumque, quae sub allegoria imaginarie obteguntur et interpretatione aliqua egent, etc. Cum haec satis per se aperta sint, nihilominus e Orosii nomine ansam fingendi Pseudo-Dexter arripuit, qui ad annum 423 haec habet: Scribit per haec tempora Isidorus Junior Cordubensis episcopus Allegoriarum librum Paulo Orosio Tarraconensi. Architecti ejusmodi fabularum duos Isidoros Cordubenses distinxerunt, alterum ad [Col. 0379D] annum 384, alterum ad annum 423, quem propterea Juniorem appellarunt. Quod fortasse contemnendum prorsus esset, nisi Caveus quoque ad annum 420 Isidoro Cordubensi Allegorias probabiliter tribui existimaret, eo quod ad Orosium Cordubensis scriptae sint. Addit Caveus, ejusmodi commentarios allegoricos neque a Braulione, neque ab Ildefonso inter Isidori opera recenseri: quod etiam Bivarius urget in commentario ad Pseudo-Dextrum.

2. De Braulione quam falsum id sit, modo vidimus. De Ildefonso nolo cum Bayerio suspicari, Secretorum librum, cujus 483 ille meminit, eumdem atque Allegoriarum esse. Nam multo congruentius Ildefonsi verba ad mysticorum Expositiones sacramentorum, sive [Col. 0380A] Quaestiones in Vetus Testamentum pertinent. Sed certe Ildefonsi, qui multa alia Isidori opera tacuit, silentium contra perspicuam Braulionis testificationem parum valere debet. Caveus ipse non satis sibi constat, siquidem ad annum 595 Allegorias inter exstantia Isidori opera nominat. Neque alii recentiores hac de re dubitant, Oudinus, Cellierus, Fabricius. Hoc ipsum opus Dupinius tom. V Bibl. Eccles. fortasse intellexit, cum dixit, Isidorum librum Allegoriarum super Octateucho scripsisse: debuit autem dicere super utroque Testamento. Sed, ut opinor, Allegorias confudit cum Quaestionibus in Vetus Testamentum; quod accidit etiam Labbeo in Commentario ad Bellarminum de Script. eccles. Nam primum Commentarios allegoricos commemoravit: tum addidit: Allegoriae, etc., sive Compendiolum Allegoriarum in [Col. 0380B] Octateuchum ex Origene, Victorino, Ambrosio, Hieronymo, Augustino, Cassiodoro, Fulgentio, Gregorio, aliisque. Hi videlicet sunt quos Isidorus in praefatione Commentariorum nominatim recenset. Addit illico Labbeus: Vide Xystum Senensem, qui lib. VIII Biblioth. sanct. Trithemium accusat quod lucubrationum Isidori copiam amplificare voluerit. At Trithemius alias quidem lucubrationes, ut videtur, amplificavit, sed recte fecit quod allegorias a Commentariis in Genesin, etc., distinxerit.

3. Bayerius ex antiquioribus profert Honorium Augustodunensem, qui Isidorum Hispalensem totum Vetus Testamentum allegorice exposuisse affirmat. At Honorius mysticorum expositiones sacramentorum intelligit, quae sunt commentarii allegorici, sed [Col. 0380C] diversum opus ab eo quod Allegorias nominamus. Allegat idem Bayerius Trithemium, qui inter Isidori Hispalensis Opera Allegorias diverso tamen initio recenset. In Trithemio vero bis Allegorias indicari video, primum Interpretationis Veteris et Novi Testamenti lib. II Domino meo et Dei servo: hoc est, quod alii habent, Domino sancto et reverendissimo fratri. Deinde Allegoriarum lib. I; ut enim cap. 47 notavi, Trithemius idem opus diverso titulo bis interdum enarrat. Pastrengus, quem eod. cap. 47 excitavi, inter alia Isidori nostri opera collocat ad Horosium episcopum de Significationibus Veteris et Novi Testamenti lib. II.

484 4. Ipse Sigebertus, qui primus Isidori Cordubensis memoriam nobis conservavit, aut sibi finxit, [Col. 0380D] quem scilicet Seniorem vocat, ut ab Hispalensi distinguat, et edidisse ait ad sanctum Orosium presbyterum Hispanum Commentarios in quatuor libros Regum, nihilominus Allegorias Isidoro Hispalensi adjudicat: Ad Orosium librum de Significationibus nominum. Cotelerius tom. I, pag. 738, edition. Antuerp. ann. 1698, ad Patres apostolicos hujus libri Isidoriani titulum e suo ms. Codice profert: De Significationibus Veteris et Novi Testamenti.

5. Probat praeterea Bayerius allegorias Isidori Hispalensis esse, ex styli simplicitate, quae ab illius genio et aevo non abludit; cum contra saeculi V initia, seu Isidori Cordubensis aetatem respuat, non minus quam operis nuncupatio: Domino sancto ac reverendissimo [Col. 0381A] fratri Orosio, e mitiore, ut ait, comptioreque, quam quintum fuit, saeculo, atque e decrepita Latini sermonis aetate profecta. Quid, quod nec Cordubensis episcopus Orosium presbyterum fratris appellatione dignaturus esset? Cum autem animadverteret Bayerius Orosii nomen tot turbas eruditis viris peperisse, nullumque Orosium episcopum Isidori aequalem in Hispania inveniret, conjecit, pro Theodosii nomine, qui Arcavicensis episcopus fuit, et ad annum 610 Toletanae synodo sub Gundemaro septimo loco subscripsit, Orosii nomen in membranas irrepsisse. Potuit probabilius id conjicere de Orontio metropolitano Emeritensi, cujus nomen in conciliis Hispanis jam ab anno 638 legitur: quique, etiam vivente Isidoro, eam dignitatem fortasse jam obtinebat. Potuit simili [Col. 0381B] modo suspicari de Honorio Cordubensi episcopo, qui concilio Hispalensi II, cui Isidorus praefuit, octavo loco subscripsit. Et in nonnullis quidem membranis Allegoriarum scribitur Horosio, quod fieri potuit ex Honorio. Imo si Honorius hic alicubi Cordubensis episcopus dicebatur, fortasse inde fundamentum aliquis arripuit, ut de Isidoro Cordubensi auctore Allegoriarum cogitaret.

6. Nic. Antonius lib. III, cap. 2, cum de Isidoro Cordubensi agit, suspicatur Isidorum Hispalensem Allegorias nuncupasse Orosio illi abbati cujus fit mentio in duabus epistolis Gregorii Magni, altera ad monachos insulae Montis Christi, altera ad Symmachum defensorem, lib. I, epist. 49 et 50. Etsi enim Isidorus Orosium 485 fratrem nominat, tamen id non obesse debet, quia potuit Isidorus nondum episcopus [Col. 0381C] ad Orosium scribere, vel potuit ipse Orosius aliquando episcopali dignitate augeri. Hoc secundum potius esset tenendum, siquidem in Allegoriis Isidorus jam Gregorii Magni auctoritate utitur, quod vix ab eo nondum episcopo fieri potuit. In allegoria Servorum in Novo Testamento Cyprianus Suarez (Joannes Grialius ait Nic. Antonius, fortasse ut editionem indicet), qui notas adjecit, sic observat: Alii in primo servo: D. Gregorium significat, cujus fuit in primis studiosus: is enim ad hunc modum tractat praesentem allegoriam.

7. Opinio Pellicerii in observationibus ad Chronicon, quod Dulcidii Salmanticensis esse putabat, Isidorum episcopum Setabitanum prope finem saeculi VI auctorem fuisse operis de Significatione nominum, explosa a nobis fuit cap. 16, neque ulli ea inniti potest [Col. 0381D] fundamento, sive hic titulus Allegorias, ut videtur, in licet, sive Glossarium Isidorianum. Quid autem dicemus de Codice Vaticano 287, in quo Ambrosius auctor Allegoriarum dicitur? Nam post alia Ambrosii opera eidem liber Isidori de Ortu et Obitu Patrum et Allegoriarum Veteris Testamenti ascribitur: ac finito opere Allegoriarum notatur: Explicit liber beati Ambrosii archiepiscopi Mediolanensis: de Figuris Veteris Testamenti. Nimirum invenit aliquis ea opera inter alia Ambrosii: et quia vel nomen deerat, vel non satis clare apparebat, Ambrosio adjudicavit. Neque auctoritas ejus Codicis, qui saeculo XV exaratus fuit, tot aliis antiquioribus et Codicum et scriptorum testimoniis quidquam obesse debet.

[Col. 0382A] 8. Allegoriae Isidori exstant in editionibus omnium ejus operum, et in Regia Matritensi cum notis Cypriani Suarez, de quibus Grialius in praefatione descripta cap. 36. Antea prodierant Haganoae cum aliis Isidori operibus hac inscriptione: »B. Isidori episcopi, theologi vetustissimi, de nativitate Domini, passione, et resurrectione, regno, atque judicio libri duo. Ejusdem tractatulus de Vita et Obitu quorumdam utriusque Testamenti sanctorum. Item Allegoriae quaedam ex utroque Testamento excerptae, una cum libro Praemiorum (corrige Prooemiorum). Omnia haec ex Codicibus duobus antiquissimis sunt excerptae, hactenus prorsus a nemine visa. Haganoae per Joannem Secerium anno 1529 mense Martio: In quatuor Allegoriis praemittitur epistola Orosio fratri, etc.«

[Col. 0382B] 486 9. Exemplaria mss. a nobis observata haec sunt. Codex Vaticanus 287, ubi sunt Allegoriae Veteris Testamenti falso S. Ambrosio ascriptae, de quo cap. 93. Codex Vat. 629, de quo cap. 94. Codex Regio-Vaticanus 231, de quo cap. 99, hoc titulo: Liber de Interpretatione quorumdam nominum Veteris Novique Testamenti. Domino et Dei servo Orosio episcopo Isidorus. Quaedam, etc. Auctor Inventarii deceptus, ut puto, a pseudochronicorum auctoribus inscripit: Isidori Cordubensis de Interpretatione quorumdam nominum, etc., ad Orosium presbyterum Tarraconensem. Allegoriae sine auctoris nomine sunt in Codice Regio-Vatic. 1823, de quo cap. 101. In Codice Palatino 277, de quo cap. 102, Allegoriae praemissa rubrica: Domino sancto ac reverentissimo fratri Orosio Isidorus. In Urbinate 100, cap. 104, [Col. 0382C] eadem rubrica, cui praeit titulus: Liber Isidori ad Orosium incipit. In eodem Codice est etiam Liber Soliloquiorum ad Orosium Patrem fortasse per errorem librarii, qui Orosii nomen ex Allegoriis sumpsit, et patrem, ut puto, pro presbyterum posuit. Advertendum est, in vetustissimis membranis legi reverentissimo fratri, non reverendissimo: quod verbum deinde praevaluit. In Conciliis quoque Hispaniae mss. hoc epitheton effertur eodem modo reverentissimus, ut in antiquissimis Codicibus bibliothecae Vaticanae observavi.



CAPUT LXI. Liber de Ortu et Obitu Patrum Isidoro asseritur. Editiones, mss. Codices hujus libri. Praedicatio Jacobi Majoris in Hispania ab Isidoro asserta comprobatur. Ejusdem operis quaedam exempla interpolata et contracta. Genuinus liber editus num ab aliquo interpolatore corruptus.
[Col. 0382D]

1. De Isidoro auctore libri de Ortu et Obitu Patrum tam constans est veterum scriptorum et exemplarium mss. Operum Isidori consensio, ut valde mirandum sit exstitisse aliquos recentiores, quibus in mentem venerit id negare, aut etiam in dubium revocare. Omitto stupendam Vossii hallucinationem, qui Callixtum II saeculo XII Romanum pontificem, auctorem libri dixit de Vita et Obitu sanctorum, ejus scilicet qui inter Isidori opera 487 legitur, ut ab Oudino tom. II, pag. 1006, et a Fabricio Biblioth. med. verb. Callixtus II jam notatum fuit. Quis non miretur Natalis Alexandri confidentiam, qui saeculo I [Col. 0383A] Hist. Eccles., dissert. 15, propos. 2, jam constare, ait, apud doctos librum de Vita et Morte sanctorum, qui sub nomine S. Isidori circumfertur, sancti revera Isidori genuinum fetum non esse? Scio, nonnullos viros doctos dubitare, an Isidori opus hoc sit, quosdam etiam Isidoro aperte abjudicare. Sed cum alii neque minus docti, neque numero pauciores opus Isidoro asserant et vindicent, quo jure Alexander tueri poterit suum illud jam constare apud doctos? Cui reponere facile quis poterit, et nunc constare apud doctos, et olim apud omnes semper constitisse, librum de Ortu et Obitu sanctorum Isidorum auctorem habere.

2. Baronius, Cennius, et quotquot adventui et praedicationi S. Jacobi in Hispania refragantur, librum de Ortu et Obitu sanctorum confictum, falsoque [Col. 0383B] Isidoro tributum, corruptum atque interpolatum asserunt, vel suspicantur, ut Bayerius observat. Mansius vero, in not. ad Alexandrum, inter eos qui praedicationem Hispanicam S. Jacobi defendunt, Cennium enumerat de Antiq. Eccles. Hisp. tom. I, dissert. 1, cap. 2. Scilicet Cennius praedicationem S. Jacobi in Hispania ex sola traditione tueri vult, cujus tamen nulla mentio exstet in monumentis quae inventionem corporis praecesserunt. Quo autem judicio id egerit, satis duo haec specimina ostendunt. Negat, Isidori esse librum de Ortu et Obitu Patrum, quia in eo epistola canonica apostolo Jacobo Majori tribuitur, quod a nullo, inquit, hominum factum comperitur. Quid imperitius? Apud eos qui pro Jacobi in Hispaniam adventu scripserunt, eorum catalogum reperire [Col. 0383C] potuit qui epistolam canonicam Jacobo Majori aut aperte tribuerunt, aut id saltem probabile judicarunt. Praeterea affirmat nihil promoveri, etiamsi hymnus Breviarii Mozarabici, quo praedicatio S. Jacobi in Hispania asseritur, S. Ildefonso ascriberetur, quia Ildefonsus, ait, longe post tempora Isidori floruit. Quid falsius? quid ineptius? Ildefonsus Isidori auditor fuit, obiit anno 667. Corpus Jacobi inventum in Gallaecia fuit tempore Alfonsi Casti nuncupati, qui regnare coepit anno 795, ante quod tempus negat Cennius monumentum ullum exstare praedicationis Jacobi; neque promoveri quidquam posse 488 putat, etiamsi hymnus in quo praedicatio statuitur, Ildefonso ascribatur. Et gloriatur quidem Cennius, se non in Hispanorum gratiam, ut Bollandiani, sed in veritatis [Col. 0383D] gratiam scribere.

3. Constantinus Cajetanus, in elogio Isidori, pag. 29, verba profert Baronii ex not. ad diem 15 Julii Martyr. Roman. de hoc libro: An sit Isidori, non immerito adducitur in controversiam, cum complura in eo indigna Isidoro reperiantur coagmentata mendacia. Excipit autem illico: Revera tamen Baronius haec non dixisset, nisi Isidorus evangelicam ad Hispanos Jacobi profectionem, quam ipse inficiatur, docuisset. Sed de Baronio quidem aliter sentiendum: nam aliquando praedicationem S. Jacobi in Hispania sustinebat, etiamsi negaret, fetum S. Isidori esse librum de Ortu et Obitu Patrum. Addit Cajetanus se singulari concertatione probasse, fide dignissimos etiam scriptores [Col. 0384A] alios ante Isidorum Hispanicum S. Jacobi apostolatum confirmasse. Mariana in tract. de Adventu S. Jacobi in Hisp., et Florezius tom. III Hisp. sacr., pag. 106 seq. ignorare se dicunt quaenam sint ea quae Isidoro indigna mendacia Baronius appellat. Si quos forte moveant verba de Jacobo Majori: Sepultus est in Marmarica; facile respondetur errorem librarii irrepsisse, ut ex veteri Breviario Toletano colligitur: Et, ut dicit beatus Isidorus, sepultus in arca marmorica, cui adhaeret lectionarium ms. Complutense: alluduntque antiqua alia instrumenta de sepulcro Compostellano: arcuatam domum, arcis marmoreis, sub marmoreis arcubus. Ac fortasse, ut apud Marianam nonnemo conjecit, primum scriptum fuit marmoris arca, ex quo levi mutatione factum est marmarica. [Col. 0384B] Alii, ut Gaspar Sanchez, et Maurus Castella, suspicati sunt in Tamarica, nam Tamarici populi sunt Gallaeciae: quod tamen minus probandum. Mea conjectura esset Marmarica, sive aliud simile nomen (nam nomina propria in Mss. passim inveniuntur corrupta), nomen loci esse, in quo primum Jacobus sepultus fuit, vel intra, vel prope civitatem Hierusalem.

4. Conferenda tamen sunt quae de sepulcro S. Jacobi in Hisp. sacr. tom. XIX enarrantur, pag. 38, ex Historia Compostellana, aliisque monumentis. Theodorus et Athanasius, discipuli S. Jacobi, sepeliri se jusserunt hinc inde ad sepulcrum sancti apostoli. In quodam Codice Historiae Compostellanae, qui asservatur in collegio 489 Majori Salmantino Archiepiscopi nuncupato, initio exstat imago episcopi sub [Col. 0384C] arcubus inspicientis sepulcrum quoddam magnum coopertum in medio positum, et duo alia minora hinc inde sine operculo. In ipsa Historia Compostellana corpus S. Jacobi sepultum dicitur sub marmoreis arcubus: in multis regum Hispanorum diplomatibus, hoc tom. XIX Hisp. sacr. relatis, modo locus indicatur sub arcis marmoricis, modo in locum arcis marmoricis, modo sepulcrum habemus in archis marmoricis, modo arcis marmoricae fundo Gallaeciae. Dubitari potest an ex tribus illis arcis, quas dixi, sive sepulcris, initio nomen inditum fuerit Arcae marmoricae, vel ab arcubus, sub quibus sunt sepulcra, appellatio fluxerit loci Arcus marmorei, et corrupte arcae marmoricae. Caeterum in tanta Codicum et lectionum varietate seligam apud S. Isidorum scripturam quam mihi exhibet Codex [Col. 0384D] Casanatensis G. III, 1 membran. in fol. saeculi XI circiter, sepultus in arca mamorea; quam lectionem conjecturae gravissimorum hominum, et lectiones Breviarii Toletani confirmant. In ms. vero Casanatensi scribitur archa pro arca, et veteri manu notatae sunt hae diversae lectiones, vel Acha marita, vel in Achaia Marmorica. Ex Acha marita alius fortasse conjiciet acta maritima.

5. In Chronico interpolato Isidori, quod in sua Chronicorum sylloge Lucas Tudensis edidit, alia innuitur lectio: Petrus et Paulus sepulti sunt Romae, Andreas Patras civitate Achaiae, Jacobus Zebedaei in arce marmorica, et delatus in Gallaeciam Hispaniae ultimam provinciam. Sed ad marginem notatur in arca marmorica: [Col. 0385A] et, ut ego arbitror, auctor voluit, Jacobus Zebedaei in arca marmorica est delatus in Gallaeciam, etc.

6. Ut autem eos recenseamus auctores qui librum de Ortu et Obitu sanctorum Isidoro tribuunt, a Braulione initium ducendum est. De Ortu, inquit Braulio, et Obitu Patrum librum unum, in quo eorum gesta, dignitatem quoque, et mortem eorum, atque sepulturam sententiali brevitate subnotavit. Vides non solum inscriptionem, sed argumentum quoque operis clare propositum ex ipso Isidori prologo: Quorumdam sanctorum Patrum, nobilissimorumque virorum ortus, vel gesta cum genealogiis suis in hoc libello indita sunt: dignitas quoque, et mors eorum, atque sepultura SENTENTIALI BREVITATE notata. Caecus sit oportet 490 [Col. 0385B] qui in Braulionis praenotatione expressum non videat Isidori, quem nunc habemus, librum.

7. Ildefonsus in Isidori elogio ab hoc libro incipit: Scripsit, ait, opera et eximia, et non parva, id est, librum de Ortu et Obitu Patrum. Adhaerent alii scriptores de Vir. illustr., Sigebertus Gemblacensis, qui neque Braulionem, neque Ildefonsum viderat, ut ex horum trium collatione Nic. Antonius animadvertit; Pastrengus et Trithemius cap. 47 laudati quibus praemisimus Notkerum Balbulum, qui saeculo X ineunte decessit, et inter alia Isidori opera recenset librum de Patribus Veteris et Novi Testamenti.

8. Addit Nic. Antonius Ferdinandum Perez de Guzman (corrigendum Didacum Lopez de Almella) in opere Hispanico El Valerio de las Historias sub [Col. 0385C] Joanne II Castellae rege conscripto, Joannem Eisengreinium, Lippomanum, Surium, Philippum Bergomatem, Possevinum, Andream Schotum, quem, inquit, appellamus ante alios hujus scripti vindicem: quippe qui de scriptis SS. Patrum in dubium revocatis ac vindicatis editurum se opus promisit in scholiis ad Photii Biblioth. cod. 1.

9. Ex antiquioribus scriptoribus qui Isidorum hujus libri auctorem agnoverunt, profert Nic. Antonius Bedam, qui saeculo VIII floruit, ac fere centum annis post Isidori mortem decessit. Scripsit Beda paulo ante obitum, ut auctor Vitae discipulus quidam ejus narrat, de libris Isidori episcopi excerptiones quasdam. Exstant etiamnum Venerabilis Bedae Collectanea seu Excerpta ex probatissimis Ecclesiae [Col. 0385D] doctorum sententiis collecta vol. III Operum ejus: in quo libro multa iisdem verbis referuntur ex opere de Ortu et Obitu Patrum deprompta, praesertim cap. de divisione apostolorum; ac nominatim Jacobus ad annuntiandum Evangelium Hispaniam accepisse dicitur. Hae sunt certe excerptiones illae de libris Isidori, quas Bedae discipulus laudat.

10. Nolim dissimulare istiusmodi collectanea fetum genuinum Bedae a Natali Alexandro, ac nonnullis aliis viris criticis non censeri, quia, ut putant, ineptiis referta sunt. Sed advertendum primum est, non omnia ea quae nostra hac aetate inepta videri solent, aut revera inepta esse, aut scriptoribus antiquis, bona plerumque fide narrationes aliorum excipientibus, inepta videri debuisse. Quis Dialogorum [Col. 0386A] auctorem S. Gregorium Magnum negare 491 ausit, quia multa in eis sunt quae fide nunc indigna plerique censent? Et audent quidem aliqui, sed tam validis rationibus refelluntur, ut temeritatis suae eos pudere debeat. Deinde scriptores collectaneorum magis excusandi sunt, si quaedam aut aliquantulum absurda, aut minus credibilia proferant: propositum enim illis erat non tam ut vera a falsis discernerent, quam ut aliorum dicta congererent, et aliis dijudicanda proponerent. Praeterea Collectanea quae Bedae nomine circumferuntur, aut Bedae omnino sunt, aut auctoris aequalis, vel non multum posterioris, cum in antiquissimis membranis descripta reperiantur.

11. Allegat deinde Nic. Antonius auctorem sermonis de Assumptione Mariae Virginis, inter alios sancti Augustini olim relati, nunc in appendicem editionis [Col. 0386B] Maurinorum tom. V, serm. 208, rejecti. Hic sermo a Labbeo in dissert. de Script. eccles., Fabricio in Biblioth. med., et aliis creditur esse Fulberti Carnotensis. Mabillonius in Actis SS. Benedict. saeculo III, part. II, pag. 266, asserit, in quodam Codice Cluniacensi Autberto, seu Ambrosio Autperto eumdem sermonem tribui. Fabricius in Bibl. med. verbo Ambrosius Autpertus hunc Autpertum, sive Autbertum abbatem S. Vincentii ad fontes Vulturni, qui saeculo VIII floruit, distinguit ab Autperto abbate Casinensi saeculo IX; et ad hunc secundam a nonnullis referri ait sermonem in assumptionem Mariae inter Augustinianos de sanctis, et in Combefisii bibliotheca concionatoria. Codex Vaticanus 1269 saeculi XI vel XII, inter alias homilias exhibet in octava Assumptionis [Col. 0386C] laudatum sermonem, praemissa rubrica: Sermo Ambrosii Autperti in octava S. Mariae. Incipit: Adest, dilectissimi fratres, dies valde venerabilis, etc. Rubrica manu veteri perscripta est, sed ita ut aliud prius exaratum fuisse videatur.

12. In hoc ergo sermone ms., qui sane veteris auctoris est ita legitur: »Sed nec invenitur apud Latinos aliquis tractatorum de ejus morte quidpiam aperte dixisse. Nam cum illum Evangelii versiculum, quem Simeon dixit ad Domini matrem: Et tuam ipsius animam pertransibit gladius; beatae recordationis tractaret Ambrosius, ait: Nec historia, nec littera docet, Mariam gladio vitam finivisse. Hinc et Isidorus: Incertum est, inquit, per hoc dictum, utrum gladium spiritus, an gladium dixerit persecutionis.« [Col. 0386D] Habes Isidori sententiam in libro de Ortu et Obitu Patrum, cap. 67, 492 de Maria, neque alibi apud Isidorum reperiendam: »Hanc quidam crudeli necis passione asserunt ab hac vita migrasse, pro eo quod justus Simeon complectens brachiis suis Christum prophetaverit Matri, dicens: Et tuam ipsius animam pertransibit gladius. Quod quidem incertum est utrum pro materiali gladio dixerit, an pro verbo Dei valido, et acutiori omni gladio ancipiti. Specialiter tamen nulla docet historia Mariam gladii animadversione peremptam.«

13. Bayerius, qui in notis ad Biblioth. Hisp. eamdem causam suscipit, plures excitat recentiores, qu librum de Ortu et Obitu Patrum Isidoro adjudicant, [Col. 0387A] Gesneri epitomatorem, Bellarminum, Joan. Ger. Vossium, Caveum, Oudinum, Albertum Fabricium, Cellierium, et Placcium, qui in Theatro Anonym. et Pseudonym. in Isidoro Hispal., num. 1484, adversus Isidorum hujus libri auctorem ne hiscere quidem audet. Ex antiquioribus laudat auctorem Vitae S. Isidori apud Bollandianos tom. I Aprilis, et Ascaricum quemdam Hispanum episcopum in epistola ad Tuseredum nondum edita. Incidit in eam epistolam, dum recenseret Escurialensem Isidori Etymologiarum Codicem digramm. et plut. I n. 3, aera MLXXXV, sive Christi anno 1047, XII Kal. Septembris a Dominico presbytero exaratum, ut in fine legitur. Titulus verbis male Latinis est: Directa Ascaricus ad Tuseredus Dei famulus, de ipsis sanctorum dormientium, qui cum [Col. 0387B] Christo surrexerunt, corpora, etc. Ibi cum opinionem quorumdam exposuisset, qui asserebant sanctorum Patrum, qui cum Christo resurrexerant, corpora ad: »propria remeasse busta, addit, illud quasi ebetes beati Isidori edicto in medium proferentes, id est, de Adam, tresque patriarcis, quod eos in locum Arbe propriis narret requiescere in sepulcris non intelligentes stolidi et lirantes, quod ille si patria, vel cum (aut quorum, aut quoniam) nesciret Domini jussu suscitata illa corpora essent, neque propriis ea vidisse oculis, si sint in suis, aut non sint sepulcris: sed antiquam solummodo de Patrium vitam, vel obitum Genesis proferat storiam.«

14. Quamvis obscura haec sint verba, tamen clare indicant caput 1 libri de Ortu et Obitu Patrum: Sepultus est autem (Adam) in loco Arbee, qui locus nomen [Col. 0387C] a numero sumpsit, hoc est, quatuor: nam tres patriarchae ibidem sunt sepulti, et hic quartus Adam. Quo autem saeculo Ascaricus hic vixerit, incertum. Ex incompto et horrido Latini sermonis ad Hispanicum plane declinantis 493 stylo Bayerius colligit auctorem saeculo IX aut ineunte X vixisse. Profecto saeculo XI, quo exaratus est Codex, aut ante, inter Hispanos, Ascaricum scilicet, et eos qui ab eo dissentiebant, constabat librum de Ortu et Obitu Patrum fetum Isidori esse.

15. Sed mea conjectura est Ascaricum auctorem epistolae antistitem Bracarensem fuisse; illum scilicet, qui saeculo VIII Elipandum interrogavit per litteras, an Jesus Christus Filius Dei adoptivus, an naturalis esset, atque Elipandi errorem amplexus fuit. [Col. 0387D] Epistola Ascarici scripta est non sermone Latino doctorum proprio, sed idiomate tunc apud vulgus usitato, adeoque simillima hac in parte est epistolae familiari Elipandi ad Felicem Urgelitanum, quam Florezius tom. V Hisp. sacr., pag. 577, edidit, et Ducangius, num. 29 et 31 praefat. ad Glossar. med. et inf. Lat., in exemplum vulgaris sermonis Latini adduxit. Incipit: Domino Felice, sciente vos reddo, quia exeunte Julio vestro scripto accepit, etc. Jonas Aurelianensis in opere adversus Claudium Taurinensem refert Elipandum Asturias et Gallaeciam sua insana doctrina imbuere tentasse, cujus discipulos apud Astures ipse Jonas aliquando viderat. Sic etiam Ascaricus Tuseredo controversiam exponit, quae excitata [Col. 0388A] fuerat abhinc Asturianis usque in oris. Florezius, tom. XV Hisp. sacr., pag. 169, Arcaricum, Ascaricum, sive Ascarium episcopum Bracarensem collocat anno 785, sed addit, a Pagio, Fleurio, Basnagio, auctore Catalogi episcoporum Bracarensium, et aliis, episcopum Bracarensem constitui, nulla tamen allata ratione.

16. In eamdem sententiam Nic. Antonius profert omnes ejus operis editiones, quae Isidorum auctorem agnoscunt, et inter alias eam quam ipse ait factam Haganoae apud Secerium cum libris de Nativitate Domini, Allegoriis, et Prooemiis, anno 1524. Corrigendum arbitror anno 1529; neque enim diversam hanc editionem esse credo ab ea quam cap. praec. descripsi. Fabricius aliam antiquiorem commemorat [Col. 0388B] sine loco et anno in 4, tum etiam Basileensem in Orthodoxographis 1569 in fol., part. II, pag. 1736. Latet quaedam ejusdem libelli editio in opere non satis in nostris regionibus obvio hoc titulo: »De Vita et Morte Mosis libri tres cum observationibus Gilberti Gaulmini Molinensis. Accedunt Pseudo Dorothei Tyrii, et aliorum veterum apospasmatia de Vita prophetarum, apostolorum, et septuaginta discipulorum Christi, Graece et Latine. 494 2. Ben Sira et aliorum Orientalium sententiae, a Paulo Fagio, et Joan. Drusio pridem editae. 3. Nicephori Callisti Menologium breve ecclesiasticum. Cum praefatione Joan. Alberti Fabricii. Hamburgi, sumptu Christiani, Liebezeit, anno 1714.« In 8. Igitur pag. 512 hujus collectionis exstat Isidori liber hoc titulo: [Col. 0388C] Beati Isidori Junioris, Hispalensis archiepiscopi, de Vita et Obitu sanctorum qui Deo placuerunt. Deest prologus. Index pro utroque Testamento capitibus 87 continetur. Fabricius ipse, qui hanc editionem curaverat, in sua Biblioth. medii aevi eam tacitus praetermisit. Editio similis Haganoensi anno 1529 jam indicatae: sed in Haganoensi adest praefatio et haec inscriptio: Liber B. Isidori episcopi de Vita vel Obitu sanctorum qui Deo placuerunt. In praefatione quaedam verba praepostere collocantur in hunc modum: Praefatio quorumdam sanctorum nobilissimorumque virorum ortus . . . . dum brevi sermone leguntur, qui in Scriptura laudibus praefuerunt.

17. Ad vetera exemplaria mss. libri de Ortu et Obitu Patrum provocat deinde Nic. Antonius; quae nullum alium auctorem praeferunt, nisi Isidorum, [Col. 0388D] aut per errorem Patres Isidoro antiquiores, Hyeronymum et Ambrosium, ut postea dicam. Inter alia Isidori opera habent hunc librum Codices antiquissimi in bibliotheca Parisiensi S. Germani a Pratis. Plusquam quingentorum annorum Codicem laudabat saeculo XVI Hyeronymus Zurita in Annalibus. Alius membranaceus annorum 250 fuit eodem saeculo in bibliotheca Antonii Augustini: alius in bibliotheca Caesarea anno 1475 descriptus, ut Petrus Lambecius testatur. Duos alios antiquissimos Codices ante oculos habuit, qui editioni Haganoensi praefuit: octo contulit Petrus de Fuentiduenna, qui ad editionem regiam Matritensem hunc librum emendavit, ut Joan. Grialius in praefatione narrat. In bibliotheca Ambrosiana [Col. 0389A] hic idem liber cum aliis Mss. asservatur. Bayerius annotat bibliothecam Escurialensem binos Codices hujus operis non tamen usque adeo antiquos, exhibere, octonos Parisiensem regiam, ut ex catalogo apparet. Observandum, Bivarium ad annum 37 Dextri Chron. asserere, Petrum Fuentiduenna, sive Fontidonium 18 Codices vetustissimos contulisse: qui error est typographi pro 8 Codices. Reprehendit idem Bivarius Grialium et Loaisam, qui, ut ait, etiam editionem correxit, quod in elogio S. Jacobi 495 Majoris vocem praedicavit pro scripsit posuerint: nam ipse cum Joanne de Salazar de Adventu S. Jacobi, et aliis tenet epistolam canonicam, quae S. Jacobi Minoris vulgo creditur, scriptam fuisse a S. Jacobo Majore, ut Codices mss. Isidori probant.

[Col. 0389B] 18. Verum cum Nic. Antonius leviter testimonium Petri de Marca de quodam vetustissimo Codice indicet, illud uberius a nobis exponendum est. In epistola ad Henricum Valesium de tempore quo primum in Galliis suscepta est fides Christi, Petrus de Marca primum verba Usserii transcribit e capite secundo de antiquitatibus ecclesiarum Britannicarum: »Quod autem de Philippi in Galliis apostolatu habet Freculfus, a Malmesburiensi citatus, ex Isidori libro de Patribus utriusque Testamenti cap. 73 ad verbum expressit . . . . Idemque Gallis praedicavisse Christum legitur in libello de festis apostolorum, qui in Hieronymiano Martyrologio ms. habetur, ex quo pleraque omnia in librum suum de Patribus Novi Testamenti transcripsit Isidorus. Addit Parisiensis antistes: His [Col. 0389C] adjungendum putavi testimonium vetustissimi Codicis ms. ex bibliotheca S. Germani Parisiensis, in quo iste tractatus Isidori ante octingentos annos ascriptus una cum aliis ejusdem auctoris libris continetur . . . Nec dissimulandum est, in eodem Codice legi, Hispaniam Jacobo apostolo datam, eumque Hispanis fidem praedicasse. Quae vetusti Codicis auctoritas a quibusdam conceptam suspicionem eximere debet vitiatae fortean loco in illo lectionis in prioribus editionibus ab aliquo Hispanicarum partium studioso.« Scilicet cum ejusmodi Codex saeculo VIII aut paulo post exaratus fuerit, vitiatae recentiori tempore lectionis suspicio omnis cessare debet. Non omittam hoc loco notare praedicationem S. Philippi in Gallia, quae a S. Isidoro quoque asseritur, non perinde certam censeri ac praedicationem S. Jacobi in Hispania: [Col. 0389D] tum quia Isidorus de rebus domesticis loquens majorem fidem meretur; tum quia cum Philippus praedicaverit Christum in Galatia, et Galatia dicta etiam fuerit Gallia, et Galatae Galli, ut nonnulli observant, facile intelligi potest, aut in mss. exemplaria Galliam pro Galatia irrepsisse, aut de Galatia Isidorum aliosque qui simili modo loquuntur, esse explicandos.

19. Quoniam vero Usserius loc. cit. animadvertit eadem, quae apud Isidorum de praedicatione apostolorum, apud Julianum 496 Toletanum comment. in Nahum prophetam legi, hoc loco a nobis auctoritas Juliani diligenter, expendenda est. Caput 81 libri de Ortu et Obitu Patrum post alia sic refert: »Petrus [Col. 0390A] namque Romam accepit, Andreas Achaiam Jacobus Hispaniam, Joannes Asiam, Thomas Indiam, Matthaeus Macedoniam, Philippus Galliam, Bartholomaeus Lycaoniam, Simon Zelotes Aegyptum, Matthias Judaeam, Jacobus frater Domini Jerosolymam, Judas frater Domini Mesopotamiam; Paulo autem cum caeteris apostolis nulla sors propria traditur, quia in omnibus gentibus magister et praedicator eligitur.«

20. Accipe nunc verba Juliani Toletani comment. in Nahum prophetam pag. 309, tom. II Patrum Toletan.: »Isti ergo pedes Domini fuerunt, qui eum praedicando per universum mundum detulerunt. Petrus enim eum Romae, Andreas Achaiam, Joannes Asiam, Philippus Galliam, Bartholomaeus Parthiam, [Col. 0390B] Simon Aegyptum, Jacobus Hispaniam, Thomas Indiam, Matthaeus Aethiopiam, Judas Thadaeus eum retulit Mesopotamiam, Jacobus Alphaei eum retinuit Hierosolymam:«

Quisque sua sorte Christum sparsit sine sorde,
Per Paulum vero toto dispergitur orbe.

21. Hoc est discrimen inter Isidorum et Julianum quod ab hoc omittitur Matthias, Matthaeo tribuitur Aethiopia, Bartholomaeo Parthia, cum Isidorus Matthaeo Macedoniam, Bartholomaeo Lycaoniam assignet. Ac fortasse cum Codex ex quo Henricus Canisius hunc Juliani Commentarium eruit, mendis inquinatus fuerit, exscriptoris vitio ea varietas imputari dobebit.

22. Julianus ipse de Comprobatione sextae aetatis [Col. 0390C] adversus Judaeos lib. II, pag. 118, tom. II Patrum Toletanorum, etsi non omnes recenset apostolos qui Christum per varias orbis regiones annuntiarunt, quia id tunc minus erat argumento suo necessarium, tamen hanc eamdem divisionem indicat: Postquam enim narravit, Petrum fidem praedicasse, quin a Judaeis ipsi difficultas de septuaginta hebdomadibus Danielis objiceretur, sic pergit: Hac etiam et simili regula Jacobus Hierosolymam, Thomas Indiam, Macedoniam Matthaeus illustrat, caeteraque omnis multitudo apostolica Christum Dei Filium simili doctrina in mundum venisse verbo praedicavit et testificata est.

497 23. Minime dubium est quin Julianus hoc libro divisionem apostolorum, cujus Isidorus in libro de Ortu et Obitu Patrum meminit, respexerit; et hoc [Col. 0390D] quidem loco Macedonia Matthaeo tribuitur, uti apud Isidorum. Sed quoniam praedicatio Jacobi Majoris et aliorum apostolorum hic omittitur, quae diserte in comment. ad Nahum prophetam commemoratur, idcirco ii qui praedicationem Jacobi Majoris in Hispania rejiciunt, quamvis opus de comprobatione sextae aetatis Juliano asserant, negant tamen commentarium in Nahum Juliani genuinum opus esse. Dupinius, ait Fabricius in Biblioth. med., hunc commentarium Juliano erepturus tom. VI Biblioth. eccles., pag. 36, duobus utitur argumentis, non omni exceptione majoribus, silentio Felicis Toletani, et diversa, ut ipsi videtur, styli ac scribendi ratione. Eminentissimus cardinalis Lorenzana, qui editionem Patrum Toletanorum non minus doctrinae splendore, quam typorum [Col. 0391A] elegantia ornatam in lucem emisit, in monito ad lectorem, quod commentario praemittitur, opus Juliano vindicat, et contraria argumenta in nihilum redigit.

24. Observat contra Natalem Alexandrum, quod cum viri docti antea Julianum auctorem ejus commentarii sine ulla dubitandi ratione agnovissent, ipse dubitare coepit non alia causa, ut videtur, permotus, nisi quia in eo commentario praedicatio S. Jacobi in Hispaniis asseritur. Expendit tres rationes, quas Alexander profert. Prima est, quod ex uno Codice ms. undequaque mutilo et mendis scatente editum est. Haec ratio per se ipsa ruit. Multa enim sunt opera quae ex uno tantum Ms., ac, si vis, mutilo et mendoso, alicui auctori ascribuntur. Altera, quod quatuor [Col. 0391B] tantum, aut quinque versus Nahum prophetae exponit. Quid mirum, cum opus sit imperfectum? Tertia: Recentiorem sane auctorem Juliano indicant versus Leonini: Quisque sua, etc. Bollandiani in commentario praevio ad Vitam S. Jacobi tom. VI Julii part. II, § 7, respondent, primum versum nullo numero contineri, secundum Leoninum non esse, cum medium non consonet extremo: ac solum posse appellari similiter cadentes; quod apud antiquos poetas saepissime accidit, et quidem quandoque sine ullo artificio. Non autem video cur dicant Bollandiani, primum versum nullo numero contineri; nam versus hexameter est. Quisque sua sorte Christum sparsit sine sorde: ubi e in sorte producitur vel ratione caesurae, 498 ut poetae Christiani praesertim saeculi VII producere solebant, vel ob duas consonantes dictionis sequentis. Exempla vero versuum similiter cadentium, ut sorde, orbe, plura sunt etiam apud poetas Juliano antiquiores. Confer, si placet, Hymnodiam meam Hispanam in dissertat. praevia, num. 215 seq. Apud Eugenium Toletanum, Juliani magistrum, carm. I, lib. I, hi duo sunt continuati versus:

Crimine nec laedam quemquam, nec crimine laedar,
Sic bene velle queam, quo pravum posse recedat:
ubi sibi assonant verba laedam, laedar, queam, recedat. Adverte etiam, Natalem Alexandrum, cum de S. Juliano Toletano saeculo VII agit, sine ulla dubitatione ita asserere: Scripsit etiam commentarios in Nahum prophetam, qui ab Henrico Canisio ex ms. Codice [Col. 0391D] Bavaricae bibliothecae editi, in bibliothecas Patrum transcripti sunt. Guilielmus Cuperus in Vindiciis brevibus pro Hispanica S. Jacobi praedicatione inter Apologias Actorum sanctorum pag. 874 seqq., num. 114, suspicatur verba S. Juliani ita legenda: Quisque sua sorte Christum sparsit: sine sorte vero per Paulum toto dispergitur orbe. Ac fortasse Juliano duo hexametri etiam non cogitanti exciderunt, quod aliis non semel contigit.

25. Natali Alexandro consentiens Mamachius tom. II Orig., et Antiq. Christian. c. 23, ita S. Jacobi in Hispania praedicationem negat, ut simul astruat viros doctos commentariorum librum in Nahum Juliano Toletano adimere. Nimirum e doctorum numero [Col. 0392A] adimere ipse volet Miraeum, Fabricium, Labbeum, Nic. Antonium, cardinalem Aguirrium, marchionem Mondexarensem, Bollandianos, alios innumeros. Alioquin cur non potius affirmat viros doctos librum in Nahum S. Juliano adjudicare? Silentium Felicis in elogio Juliani Mamachius cum Dupinio urget. Sed cum constet Felicem Vitam S. Ildefonsi, a Juliano certo scriptam, non commemorasse, et cum potior fuerit ratio cur de opere inchoato et non perfecto, quale est commentarium in Nahum, sileret, quid est cur tantopere argumento huic neganti Mamachius confidat? Nuper inveni egomet in vetustissimis membranis Vaticanis opus S. Juliani Toletani, a Felice praetermissum, de quo fusius cap. 103 dicam, ubi codicem Palatinum 1746 describam.

[Col. 0392B] 26. Cellierius cum eodem Dupinio diversum stylum, ac scribendi rationem objicit. Sed unde arguunt hanc diversitatem? Et cur 499 si qua ea est, ejusdem auctoris diversae aetati, diversis temporibus, diverso scopo ascribi non debebit? Fabricius animadvertit, eo commentario primos versus capitis primi Nahum prophetae solemni illis temporibus per varios sensus vagandi libertate fusius exponi. Cur igitur Julianus in hoc commentario morem sui saeculi tenere non potuerit, quamvis in aliis peculiari quadam sua ratione ac methodo scripserit?

27. Quandoquidem vero Natalis Alexander fatetur praedicationem S. Jacobi in Hispaniis asseri a Freculfo, a Walafrido, a Notkero, a Melello monacho Tegerseensi, a Zacharia Chrysopolitano, ab Ottone Frisingensi, aliisque aut ejusdem temporis, aut sequentis, quia scilicet omnes illi auctores eam opinionem, quam post saeculum VIII ait invaluisse, indiscussam amplexi sunt; videndum est num ex aliis quoque testimoniis ante saeculum IX, quo scilicet ineunte corpus S. Jacobi in Gallaecia inventum fuit, memorata divisio et praedicatio apostolorum comprobetur. Mariana cit. tract. de Adventu S. Jacobi cap. 7, Venantium Fortunatum Isidoro aequalem profert, qui Jacobi doctrinam non se continuisse intra Judaeae fines testatur in carmine de S. Jacobi laudibus:

Cultoris Domini totum sonus exit in orbem,
   Nec locus est, ubi se gloria celsa neget.
[Col. 0392D] Et post multa:

Gentiles docet hic, Judaeos increpat idem,
   Fructificansque Deo seminat orbe fidem.
Addit Mariana se eos versus inter Fortunati carmina non invenisse, sed ex tertia Calixti II homilia in B. Jacobi laudem desumpsisse. Primum distichum exstat lib. I, carm. 9, quod est de basilica S. Vincentii Vernemetis, non in B. Jacobi laudem. Legitur autem et apud Fortunatum, et apud Calixtum, toto sonus exiit orbe. Plura alia disticha desumpta sunt ex Fortunati carm. 2 lib. V in laudem Martini Dumiensis, ad quem scribit. Parum ergo centonario carmini in Jacobi laudem fidendum.

28. S. Beatum Liebanensem, qui Adoptianorum haeresim strenue confutavit, commentarium in Apocalypsin [Col. 0393A] edidisse, jam pridem inter viros doctos constabat. Typis tandem commissum fuit a Florezio, qui observat Beatum in Apocalypsin scripsisse anno 784. In prologo igitur libri II, pag. 97, sic Beatus ait: Hi sunt duodecim Christi discipuli, praedicatores fidei, et doctores gentium. Qui cum omnes unum sint, singuli tamen eorum ad praedicandum in mundo sortes proprias acceperunt: Petrus Romam, Andreas Achaiam, Thomas 500 Indiam, Jacobus Hispaniam, Joannes Asiam, Matthaeus Macedoniam, Philippus Gallias, Bartholomaeus Lycaoniam, Simon Zelotes Aegyptum, Matthias Judaeam, Jacobus frater Domini Jerusalem. Paulo autem cum caeteris apostolis nulla sors propria traditur, quia in omnibus gentibus magister et praedicator eligitur. Omissus est a librario Judas Thaddaeus, quem, [Col. 0393B] ut paulo ante ait Beatus, ecclesiastica tradidit historia missum ad civitatem Edessam ad Abagarum regem. Addit Beatus de apostolis: Hoc est semen sanctum et electum, regale sacerdotium per universum mundum seminatum. Quo intelligitur apostolos provincias adiisse quae ipsis destinatae erant. Praeterea verba Beati ipsa sunt Isidori verba cap. 82 de Ortu et Obitu Patrum, et in prologo libri I Isidorum nominat cum aliis quorum descripturus est sententias.

29. S. Jacobum Majorem in Hispania praedicasse, ex verbis Hieronymi ejusque magistri Didymi Alexandrini inter se collatis evidenti ratione colligitur. Hieronymus in cap. XXXIV Isaiae ait: Spiritum Domini congregasse apostolos, dedisseque eis sortes, atque divisisse, ut alius ad Indos, alius ad Hispanias, alius ad [Col. 0393C] Illyricum, alius ad Graeciam pergeret. Didymus in libris de Trinitate, Bononiae demum anno 1769 cum notis V. C. Mingarellii editis, simili modo de divisione apostolorum loquitur: Hac ratione videlicet, quod alteri quidem apostolorum in India degenti, alteri vero in Hispania, alteri autem ab ipso in alia regione usque ad extremitatem terrae distributo. Praedicationem in Hispania ita a Didymo assertam Jacobo Majori, non Paulo, neque alteri apostolorum congruere, Mingarellius in nota demonstrat, qui etiam verba Martyrologii Blumani ex Florentinio de Jacobo Majore allegat: Hic Spaniam, et occidentalia loca praedicatur: et sub Herode gladio caesus occubuit: sepultusque in Acaiam Marmoricam VIII Kal. Augusti. Scriptum fuit hoc Martyrologium anno 772. Florezius [Col. 0393D] tom. III Hisp. sacr., p. 117, duo alia vetera Martyrologia in eamdem sententiam addit, alterum saeculo VIII, alterum saeculo IX ineunte, scilicet anno 804 exaratum. Non omittam advertere versus Walafridi, qui a Natali Alexandro producuntur:

Primitus Hispanas convertit dogmate gentes,
Barbara divinis convertens agmina dictis,
reperiri etiam inter carmina edita nomine Alcuini, qui saeculo VIII florebat; adeoque Walafrido fortasse sunt antiquiores.

501 30. Producendus demum est hymnus ex Breviario Mozarabico ad diem 30 Decembris, quo in eo officio festum S. Jacobi agitur.

Petrusque Romam, frater ejus Achaiam,
   Indiam Thomas, Levi Macedoniam,
[Col. 0394A] Jacobus Jebus, et Aegyptum Zelotes,
Bartholomaeus tenens Lycaoniam,
Matthias Pontum, et Philippus Gallias.
Magni deinde filii tonitrui
Adepti fulgent prece matris inclytae
Utrique vitae culminis insignia,
Regens Joannes dextram solus Asiam,
Ejusque frater potitus Hispaniam.
Nodum praecidi putavit Natalis Alexander, si reponeretur, Officium illud Toletanum non fuisse a Romana Ecclesia approbatum. Sed nunc id quaerimus: num ante saeculum IX opinio de praedicatione S. Jacobi in Hispaniis invaluerit. Dummodo ergo liqueat, in officio Isidoriano, quod saeculo VII et VIII per universam Hispaniam celebrabatur, eam praedicationem aperte asseri, id quod volumus obtinebimus. Mirum vero est quod Alexander illico addit: Probabilius asseritur [Col. 0394B] nunquam profectum in Hispanias esse S. Jacobum, quia id Romana inficiatur Ecclesia, quam asseratur illuc profectus, quia id tradit Ecclesia Hispaniensis. Quandonam, rogo, Ecclesia Romana inficiata est profectum in Hispanias esse S. Jacobum? In Breviario Romano jussu S. Pii V recognito Hispanica Jacobi praedicatio diserte affirmatur; sub Clemente VIII, ex Baronii sententia, Ecclesiarum Hispaniae hanc esse traditionem substitutum fuit. Anno 1625, re plene discussa, repositum fuit quod nunc legitur: Post Jesu Christi ascensum in coelum, in Judaea et Samaria ejus divinitatem praedicans plurimos ad Christianam fidem perduxit. Mox in Hispaniam profectus, ibi aliquos ad fidem convertit: ex quorum numero septem postea episcopi a beato Petro ordinati in Hispaniam [Col. 0394C] primi directi sunt.

31. In Breviario Quignoniano, cujus fata in Appendice 2 ad Hymnodiam Hispanicam explicui, ita res haec narrabatur: Hispaniam adiisse, et ibi novem tantum viros convertisse traditur. Ita habebat prima editio Breviarii anni 1535, paucis cognita. Cum autem anno sequenti recusum fuit Breviarium recognitum, quale spatio plurium annorum a multis ad recitandas horas canonicas adhibitum 502 fuit, sic reformatum est: Hispaniam adiisse, et ibi Evangelium praedicasse auctor est Isidorus. Haec eadem sunt verba in antiquis Breviariis Seguntino, Cauriensi, Civitatensi atque Palentino, quae Mariana cap. 8 de Adventu Jacobi apostoli in Hispaniam allegat. Eadem sententia, aliis verbis (addit) Tudense Breviarium: [Col. 0394D] Hispaniam quoque Jacobus ad praedicandum adiit, ut auctor est Isidorus. Salmantinum: Hispaniam adiisse, et ibi Evangelium praedicasse, auctor est Isidorus. Breviarium ordinis praedicatorum: Hispaniam adiit, ibique Evangelium, ut auctor est Isidorus, praedicavit. Quae omnia non solum Jacobi in Hispania praedicationem confirmant, sed etiam librum de Ortu et Obitu Patrum Isidori legitimum esse comprobant. Alia sunt Breviaria, quae sine Isidori mentione adventum S. Jacobi in Hispaniam astruunt, ut Pompelonense, Caesaraugustanum, Valentinum, Pacense, Burgense, Hispalense, Bracarense, Asturicense, Segobiense, Compostellanum, Militum S. Jacobi, gemina ordinis Carmelitani breviaria, alterum anno 1568, alterum 1586, Venetiis edita.

[Col. 0395A] 32. Sententia vero de Jacobi praedicatione adeo veterum animos occupavit, ut etiam in tabula geographica antiqua saeculo X circiter exarata id annotatum fuerit. In Codice Regio-Vaticano 571, pag. 71 terg., est tabula geographica, qua Oriens parte superiori pingitur, Occidens inferiori, ex latere dextro Arae Philenorum, ex sinistro Roma, Hispania, etc. In Hispania ulteriori prope Minium flumen haec est epigraphe: Hic praedicavit Jacobus. Sic prope Erodium montem: Hic sanctus Andreas praedicavit. Alibi, India, ubi Bartholomaeus praedicavit. Alibi, India, ubi Thomas praedicavit.

33. Ac majus fortasse robur haec communis traditio inde accipit, quod non sine examine recepta fuit, sed etiam nonnullis vel ex ignorantia, vel ex [Col. 0395B] invidia repugnantibus, ubique demum praevaluit, revictis ab ipso saeculo X contrarii rumoris auctoribus verbis Isidori nostri, quamvis non expresso nomine allegati. Caesarius abbas epistolam scripsit ad Joannem papam. Florezius, qui tom. XIX Hisp. sacr. eam edidit, intelligit Joannem XII, et epistolam scriptam anno circiter 962. Baluzius, qui primus eam protulit tom. VII Miscell., intelligit Joannem XIV, qui regnare coepit anno 984. Caesarius consecratus fuerat ab episcopo Compostellano aliisque archiepiscopus Tarraconensis; cum autem nonnulli episcopi provinciae Tarraconensis, 503 praesertim illi qui regibus Francorum parebant, eum recipere nollent, Caesarius scripsit ad papam, et inter alia ait: »Isti jam supra scripti et nominati, quia istum apostolatum, quod [Col. 0395C] est nominatum Spania, et Occidentalia, dixerunt non erat apostolatum S. Jacobi; quia ille apostolus interfectus hic venit, nullo modo autem vivus. Et ego responsum dedi illis, etc. O Domine, sciatis vos quia Petrus namque Romam accepit, Andreas Achaiam; Jacobus, qui interpretatur filius Zebedaei, frater Joannis apostoli et evangelistae, Spaniam et Occidentalia loca praedicavit, et sub Erode gladio caesus occubuit Joannes, et Philippus Galatiam, etc. O Pater sancte, ego dico, qui hoc contradicit, quod verum non est, contradictor est Domino et legi.« Provinciae ab hoc auctore apostolis assignantur ut apud Isidorum, excepta Galatia pro Gallia, ut multi legunt apud Isidorum: alii etiam apud Isidorum scribunt Galatia.

34. Antiquiorem auctorem laudare possem Eusebium [Col. 0395D] Caesariensem, si ejus esset genuinum opus, quod in Regio-Vaticano Codice 2034 saeculi XV legitur. Rubrica pag. 90 haec est: »Incipit Chronica Eusebii Caesariensis, Pamphili martyris contubernalis. »Capitulum primum de prima aetate.« In principio temporis ante omnem diem Deus Pater in Verbo, et per Verbum suum fecit ex nihilo rerum omnium materiam.« Desinit: »Fuit autem, ut dicitur, Nicaena synodus anno Constantini imperii XX celebrata. Hucusque Chronicam suam perduxit Eusebius Caesariensis, Pamphili martyris contubernalis. Abhinc Hieronymus sui temporis digessit historiam. Per idem tempus, Helena, etc.« Hujus Chronici cap. 13 haec reperio: »Joannes Ephesi quiescit. Jacobus Major [Col. 0396A] Hispaniam e Hierusalem rediens decollatur. Thomas in India majori lancea transfigitur.«

35. Caeterum totum hoc Chronicum aut omnino suppositum, aut valde interpolatum est ab aliquo scriptore Gallo, ut videtur: nam multa de fidei praedicatione in Galliis traduntur, ac singillatim de ecclesia, S. Petro adhuc viventi Senonibus a S. Saviniano fundata, quae ecclesia S. Petri vivi dicta fuit. Certa suppositionis aut interpolationis argumenta sunt, quod cap. 15 et 16 laudatur Hieronymus, qui Beatus appellatur, et cap. 16 versus finem ita legitur: Constantinum vero a beato Silvestro baptizatum ejusdem pontificis actus declarant. Continuatio Hieronymi eodem vitio laborat, cujus margini charactere rubro prima manus ascripsit: Non videtur [Col. 0396B] Hieronymianus 504 stylus. Desinit: Alani in Hispaniae montanis, qui Vascoli (Forte, Vascones) nunc narrati sunt. Hucusque Hieronymus presbyter sui temporis, digessit historiam.

36. Pauca haec de praedicatione S. Jacobi in Hispania pro re nata a nobis dici debuerunt. Mansius in not. ad Histor. Natalis Alexandri catalogum texit eorum qui eam defendendam susceperunt. Nominat Joan. Albertum Fabricium, qui in salutari Luce Evangelii cap. 16, § 2, recentiores ad usque suam aetatem percenset, P. Guilielmum Cuperum soc. Jesu in Actis sanctorum in append. ad. t. VI Julii, P. Godefridum Henschenium in diatriba ad tom. I Aprilis, P. Adrianum Daude soc. Jesu in Historia univers. Rom. imperii lib. I Hist. eccles., § 3, et in [Col. 0396C] animadvers. 5 ad cap. 2 lib. I; et Cajetanum Cennium de Antiq. Eccles. Hisp. t. I, dissert. 1, cap. 2, aliosque Hispanos in Actis sanctorum append. ad tom. VII Julii indicatos. Inter recentes qui saeculo XVII scripserunt, recensendus est Joannes Davila de Roa, cujus exstat tractatus ms. Cod. 472 bibliothecae Regio-Vaticanae de personali Praedicatione S. Jacobi apostoli in Hispania: quem Bayerius in not. ad Bibl. Hisp. vet. lib. VIII, n. 284, ad saeculum XIII revocare conatus est. Alia est disputatio de adventu et praedicatione S. Jacobi in Hispania in bibliotheca veteri Vaticana Cod. 5540 papyr. in fol., incerto auctore, quae incipit: Aggredimur nunc.

37. Ut autem ad librum de Ortu et Obitu sanctorum redeam, cujus occasione controversia de S. Jacobi [Col. 0396D] in Hispania praedicatione mota est, eum Isidoro adjudicandum multis probat marchio Mondexarensis cap. 20 de Praedicatione S. Jacobi, qui plures mss. Codices Hispaniae, Galliae, Germaniae et Britanniae in eam sententiam appellat, Mariana in tractatu de eodem argumento, Florez Hisp. sacr. tom. III, pag. 100 seqq., cl. Hispaniae sacrae continuator Riscusit. XXX, trat. 66, c. 6, n. 12, quique, ut Bayerius observat, argumentum plene exhaurit Benedictus Clemens de Arostegui in dissert. de apostoli Jacobi Majoris in Hispania praedicatione Neapoli 1743, a pag. 10. Quibus quaedam nos ex veteribus membranis addere licet.

38. In Prolegomenis ad Sedulium num. 58 descripsi Codicem Vaticanum 242, in quo sunt Explanationes Sedulii Scotti in quatuor evangelistas. Floruit [Col. 0397A] is Sedulius saeculo IX. Codex vero tot additamentis 505 et correctionibus ejusdem manus primae notatus est, ut jure eum pro autographo accipere possis. Sedulius ergo primum praefationem Hieronymi in quatuor evangelistas exponit, et de Matthaeo sic habet: »Matheus cognomento Levi dicitur, quia ex prosapia tribus Levi ipse originem ducit. MATHA in Hebraeo sermone donum dicitur: unde Matheus donatus interpretatur, eo quod ei donatum est, ut non solum apostolus, sed etiam evangelista esset: qui etiam ex tribu sua Levi sumpsit cognomen. Ex publicano a Christo electus primum quidem in Judaea evangelizabat, postmodum in Macedonia praedicabat; hic requiescit in montibus Pastorum.« Ad verba Qui etiam, etc., margini eadem [Col. 0397B] manus majusculis litteris appinxit, ISID. Quae certe deprompta sunt ex cap. 75 libri de Ortu et Obitu Patrum, ubi alii legunt in montibus Parthorum. Sic etiam de Marco et Luca quaedam verba ex Isidoro sumit, quamvis non iterum laudato, et de Joanne evangelista longam narrationem ex cap. 72, a verbis: Hic anno sexagesimo septimo ad finem capitis apud Ephesum VI Kal. Januar.

39. Plura nobis ad manus fuerunt mss. exemplaria, quae libro de Ortu et Obitu Patrum nomen Isidori praefigunt, ut praetermittam alia in quibus sermo de S. Joanne Baptista Isidori nomine profertur, scilicet ex cap. 72 libri de Ortu et Obitu Patrum: de quibus infra, cum de sermonibus agam, cap. 72 dicam.

40. In Codice Vaticano 287 saeculi XV est liber de [Col. 0397C] Ortu, etc., mutilus in fine primae partis, et carens secunda, S. Ambrosio perperam affictus, ut exponam cap. 93. In codice Vaticano 629, nomen auctoris non est, sed illico subsequuntur alia Isidori nostri opera. Vide cap. 94. In veteri Cod. Regio Vaticano 309, est compendium hujus libri sine auctoris nomine. Vide cap. 100. In codice Palatino 216, de quo cap. 102, est caput 72, al. 73, de S. Joanne Baptista, sed insertum in quadam homilia, et sine auctoris nomine, et quibusdam additis quae in alio libro de Ortu et Obitu Patrum a me typis edendo reperiuntur. Ibid. in Cod. Palat. 277, sine Isidori nomine, sed post alia Isidori opera, in quorum titulis pariter deest auctoris nomen, liber de Ortu et Obitu Patrum cum prologo. Codex est vetustissimus. In Codice Palatino 1448 [Col. 0397D] saeculi X circiter, cap. 103, est compendium hujuscemet libri sine auctoris nomine, quod ad alios mss. Codices recensitum typis exprimam: existimo 506 enim, non post saeculum IX compositum. In Urbinate 100, cap. 104, Ysidorus de Obitu Patrum, etc., ut in Editis. Ita in Urbinate 382, cap. eod. 104: Isidori Hispalensis episcopi de Ortu, Vita et Obitu Patrum, etc. Simile exemplar ibid. in Urbinate 392. In Ottoboniano 1720 idem liber inter alia Isidori opera, sed non expresso auctoris nomine: vide cap. 106. In Codice Casanatensi G. III, I, quem cap. 107 recensebo, idem liber a prima manu S. Hieronymo affingitur, a secunda manu S. Isidoro, cujus subsequuntur quaedam alia ex Etymologiis petita sine nova auctoris mentione.

[Col. 0398A] 41. Ex schedis Zaccarianis, cap. 44, recensui Codicem Veronensem, Codicem Florentinum Mediceum, alium Florentinum S. Marci, Codicem Albanium, Codicem Malatestium, quibus omnibus liber de Ortu et Obitu Patrum Isidoro ascriptus continetur. Cap. 46, ex catalogo bibliothecae monasterii Pomposae saeculo XI confecto indicavi librum S. Isidori de Vita, Ortu et Obitu sanctorum Patrum, qui in Scripturarum laudibus referuntur. Ibidem relatum fuit Leofricum, sive Leofridum, qui saeculo XI vixit, monasterio Excestrensi donasse Isidori Etymologias, et Passiones apostolorum, quod ultimum opus librum esse de Ortu et Obitu Patrum Nic. Antonius pro certo habet. Cap. 55, ex Muratorio descripsi Codicem Ambrosianum, ante mille et plures annos exaratum, qui inter [Col. 0398B] alia Isidori opera referebat librum Vitae sanctorum, quem hunc ipsum librum de Ortu et Obitu Patrum esse crediderim.

42. Bandinius tom. IV Codic. Latin. inter Codices mss. S. Crucis, plut. 21, describit Codicem 11 in quo sunt Isidori libri tres Sententiarum, liber Primorum (lege Prooemiorum), item Isidori de Ortu et Vita, vel Obitu sanctorum qui in Domino praecesserunt, cum prologo et tabula, ut in editione Grialii. Sequuntur Allegoriae, ut in editis, et liber anepigraphus (Synonyma): incipit: Venit nuper ad manus meas quaedam schedula. Desinit, imple opere, quod didicisti exhortatione, cap. penult. in Editis. Nulla est librorum divisio. Sunt et alia, praesertim S. Augustini, in hoc Codice, qui membranaceus est in-8o [Col. 0398C] majori saeculi XIII, cum titulis rubricatis et initialibus coloratis.

43. Idem Bandinius, ibidem plut. 22, recenset Codicem 12, membranaceum in-4o majori saeculi XIII, in quo est hic idem liber cum aliis Isidori operibus: scilicet num. 6, de Natura rerum, etc., num. 12, 507 Isidori Hispalensis episcopi de Ortu, Vita et Obitu sanctorum Patrum, etc. Subjungitur notitia de duodecim apostolis, qui per universum orbem terrarum dimissi sunt ad praedicandum. Num. 13, Hieronymus de Vir. illustrib. Adduntur duo capita, 1 de Valeriano Calaguritanae urbis episcopo, 2 de Prudentio, quod ita habet: Prudentius Calaguritanus versificator insignis, multa contra haereticos et paganos diverso edidit metro, nostrumque dogma luculentissime cecinit. Sequuntur [Col. 0398D] libri Gennadii, Isidori et Ildefonsi de Vir. illustr. Caput de Prudentio vehementer confirmat eorum opinionem qui Prudentium Calagurritanum dicunt: praesertim quia in bibliotheca Vaticana nonnullus est similis Codex. Bayerius in not. ad Bibl. vet. Hisp. lib. II, cap. 10, observat, in Codice Aemilianensi conciliorum saeculo X exarato, et in Escurialensi Vigilano dicto ejusdem saeculi hoc ipsum referri, nisi quod liber Hieronymi desinit cap. 135 quod est de Sedulio, et cap. 136 quod est de ipso Hieronymo. Additur, Hucusque Hieronymus. Exhinc Gennadius Massiliensis episcopus: et post Valerianum, qui primus est, legitur, II. Prudentius Calagurritanus, etc. Apparet autem eos Codices interpolatos esse vel ex eo quod Hieronymus Sedulii meminisse [Col. 0399A] non potuit saltem eo elogio quod circumfertur, et Gennadii est. Fortasse inde natum est, quod elogium Sedulii a Gennadio conscriptum Hieronymo a nonnullis tribuatur: de quo dixi in prolegom. ad Sedulium num. 6 et 7. Nec Gennadius episcopus Massiliensis dici debuit, sed presbyter. De patria Prudentii pluribus egi in Prudentianis.

44. Florezius tom. III Hisp. sacr., p. 107 seq. observat librum S. Hieronymi de Script. eccl. Graece redditum fuisse a Sophronio Hieronymi aequali, multis additis, quorum nonnulla Isidorus in libro suo de Ortu et Obitu Patrum adoptavit, ut Jacobum Majorem duodecim tribus dispersionis praedicasse, et Simonem Cananaeum Jacobo Minori in sede Hierosolymitana successisse, quod tamen falsum est: [Col. 0399B] nam successit Simeon. Sed Isidorus, Orientalem auctorem secutus de rebus Orientalibus, erravit. Alia, quae Isidorus omittit, putat Florezius Sophronio addita a Graecis post Isidori tempora, ut quod de Eunucho Candace et Crescente narratur apud Sophronium. Eunuchum Candacem vocat Florezius, qui error, vel memoriae lapsus, nonnullis aliis communis est pro eunucho reginae Candaces.

45. Breviter nunc expendam opinionem Burrielii in epistola 508 ad Petrum de Castro relata cap. 40, qui cum in Bibliis Gothicis ante irruptionem Maurorum in Hispaniam exaratis, ut ipsi videtur, reperisset ante singulos prophetas elogium historicum, quod in libro S. Isidori de Ortu et Obitu Patrum legitur, descriptum esse, arbitratus est ab Isidoro ea [Col. 0399C] elogia composita fuisse, ut singulis prophetis in Bibliis praeponerentur: quod itidem censet de prooemiis. Inde unita prooemia, quae in eisdem Bibliis sunt, librum Prooemiorum confecerunt, et unita elogia historica prophetarum librum de Ortu et Obitu Patrum. Addit librum II, sive elogia Deiparae, et apostolorum alium fortasse habere auctorem. Haec opinio sustineri non potest, quantum quidem ad librum de Ortu et Obitu Patrum attinet: nam de prooemiis alia videtur esse ratio, ut cap. seq. dicam; primum quia mss. vetera exemplaria utrumque librum Isidoro adjudicant, quibus multi antiqui scriptores plane adhaerent, ut vidimus. Deinde credendum potius est ex libro Isidori de Ortu et Obitu Patrum desumpta fuisse elogia prophetarum, ut in Bibliis insererentur, quam librum ipsum ex elogiis prophetarum unitis coaluisse. [Col. 0399D] Nam liber de Ortu et Obitu sanctorum Patrum, etiam semotis Novi Testamenti Patribus, constat 64 capitibus, ab Adam, Abel, etc., ad Machabaeos, cum pauci sint sacri scriptores quorum elogium initio operum praefigi debuerit.

46. Praeterea si fingere velimus Isidorum prius elogia tantum prophetarum composuisse, deinde vero animum ad librum conficiendum applicuisse, nulla est ratio cur eum dicamus in Veteris Testamenti elogiis substitisse, neque ad Novi Testamenti laudandos Patres accessisse, cum totus liber utrumque Testamentum complectens Isidori nomen praeferat, et prologus Scripturarum laudes commemoret, neque Vetus a Novo Testamento distinguat, Cur autem [Col. 0400A] Isidorus elogium historicum scriptorum Novi Testamenti omississet, si scriptores sacros laudare sibi proposuisset? Praetereo Biblia illa Gothica Toletana non eam antiquitatem praeseferre quam Burrielius putat, ut cap. 87 ostendam. Refert quidem Burrielius, in regio conventu Toletano S. Joannis Regum asservari antiquum membranaceum Codicem, qui solum Vitas Patrum Veteris Testamenti complectitur: sed advertit indicem Vitas quoque Patrum Novi Testamenti polliceri.

47. Imo etiamsi index eas Vitas non polliceretur, nulla haec esset conjiciendi ratio, Vitas Novi Testamenti ab Isidoro non fuisse 509 scriptas. Id enim passim accidit in similibus operibus, ut etiam de prooemiis cap. seq., num. 5, dicam, vel quia Codex [Col. 0400B] mutilus est, aut ex alio mutilo descriptus, vel quia interdum ex integro opere nonnulli id tantum sumebant quod sibi magis usui esse posset. Ac nonnulla est ratio cur ea pars seligatur quae de Veteris Testamenti Patribus agit. Nuper prodiit Romae apud Giunchium tomis IV in-4o opus quod in Diario ecclesiastico Romano 27 Septembris 1794 laudatur, sic inscriptum: Degli vomini illustri dell Antico Testamento, e delle principali analogie, che le lor persone, i lor detti, fatti, etc., hanno con Gesù Christo e colla sua Chiesa. Saggi del sacerdote Bernardino Famiani. Exstat etiam Georgii Cassandri liber inscriptus de Viris illustribus ab Adam usque ad historiam Regum, Coloniae 1551, in-12.

48. Alium Codicem Gothicum Burrielius laudat, [Col. 0400C] quo Isidori liber de Ortu et Obitu Patrum ab excusis satis diversus continetur. Duos ego habeo qui ab Editis differunt, alterum Veronensem inter schedas Zaccarianas, ut cap. 44 dixi, qui est compendium libri Isidori, alterum descriptum ex Codice Regio-Vaticano 199, de quo cap. 99; qui Isidoriano libro vulgato auctior est in multis capitibus, in aliis brevior, plura omittit, quaedam nova addit, et caret principio. Utrumque inter opera dubia vel spuria reponam. Liber acephalus incipit: De sancto Abraham, qui fuit prima via credendi. Petitum id est ex primo versu prologi Psychomachiae Prudentii:

Senex fidelis, prima credendi via,
Abram beati seminis serus pater.
Desinit in elogio Stephani protomartyris, quod in excusis omnino deest. Nulla est distinctio libri primi [Col. 0400D] de Veteri Testamento et secundi de Novo. Patres et sancti ex utroque Testamento laudati sunt quinquaginta quinque. Ante apostolos praemittitur breve caput De apostolis in genere. Post S. Matthiam rursus caput aliud de apostolis in genere, et de eorum divisione et praedicatione.

49. Subjungitur aliud caput de apostolis qui uxores habuerunt: ubi advertendum est auctorem libri, vel hujus certe capitis se aequalem S. Clementis apostolorum discipuli, asserere. De apostolis, inquit, qui sine dubio uxores habuerunt, audivi sanctum Clementem ita dicentem, qui eorum comes et eorum discipulus fuit, et tertius a Petro papa in Roma exstitit. In utroque vero hoc libro de Ortu et Obitu Patrum [Col. 0401A] praedicatio Jacobi in Hispania non secus atque in Editis 510 annuntiatur. In primo: Jacobus filius Zebedaei evangelizans Hispaniis: in altero: Hispaniae et Occidentalibus locis praedicator. In Codice Palatino 216 describendo cap. 102, refertur fragmentum Vitae S. Joannis evangelistae ex hoc uberiori libro desumptum, sed tacito auctoris nomine.

50. Genuinus Isidori liber de Ortu et Obitu Patrum ille censendus est, qui jam editus exstat, et Isidori nomine in antiquissimis exemplaribus praenotatur. Dubitant tamen adhuc viri nonnulli critici an ab aliquo interpolatore sit corruptus. Papebrochius in Respons. ad exhibit. error. part. II, accusatione 9, Petavio adhaerere videtur, qui similem librum de Ortu et Obitu prophetarum Epiphanio, cui [Col. 0401B] affingitur, indignum censet, librum vero de Ortu et Obitu sanctorum, qui Isidori nomen praefert, vere hujus fetum esse contra Baronium pronuntiat: sed corruptum, addit Petavius, ab aliquo interpolatore crediderim. Verum ea quae communi omnium exemplarium praesertim veterum, et in diversis orbis regionibus exaratorum consensu comprobantur, interpolata esse, nemo sanus sine evidenti aliqua ratione arbitrabitur: alioquin nihil in scriptorum veterum quantumvis legitimis operibus ab impudentium censorum temeritate et audacia tutum erit et immune. Aliud judicium ferri poterit de iis quae in quibusdam Codicibus reperiuntur, sed ab aliis desunt. Exemplo esse potest quod idem Papebrochius part. I, accus. 14, narrat, habere se ms. unum Codicem ex Susatensi [Col. 0401C] patrum Praedicatorum bibliotheca, in quo Vita erat S. Catharinae hoc initio: Conceptionem et Vitam B. Catharinae B. Isidorus in libro de Ortu et Obitu justorum describit. Respondet Papebrochius librum de Ortu et Obitu sanctorum Isidori nomine editum, solum comprehendere Vitas Patrum Veteris et Novi Testamenti, adeoque additamentum de S. Catharina auctoris esse longe posterioris. Ego sane nullum reperi exemplar libri Isidori, in quo Vita S. Catharinae, ne ut additamentum quidem, contineatur.



511 CAPUT LXII. Prooemia S. Isidori in libros Veteris ac Novi Testamenti. Zaccariae prooemium in hoc opus.

1. Quae fuerit Burrielii de Isidori Prooemiis opinio cap. praecedenti dixi: scilicet ea ab Isidoro composita [Col. 0401D] fuisse, ut singulis Bibliorum libris praefigerentur, deinde in unum corpus unita coaluisse. Titulus ipse Prooemiorum satis probabilem hanc sententiam reddit. Potuit tamen Isidorus ipse ea prooemia in unum volumen compacta edere, ut alii omnium sacrae Scripturae librorum argumenta prae oculis ac manibus facilius haberent: ex quo volumine alii singulis Bibliorum libris in nonnullis exemplaribus prooemia praefixerint. In exemplari Bibliorum Gothico, quod Toleti asservatur, ea prooemia suis locis inserta sunt, sed non plane omnia, ut idemmet Burrielius innuit.

2. Profecto Prooemiorum librum ab Isidoro confectum Braulio et Ildefonsus testantur. Braulio: Prooemiorum librum unum, in quo quid quisque liber [Col. 0402A] sanctae contineat Scripturae, brevi subnotatione distinxit. Ildefonsus: librum Prooemiorum; quae verba omissa sunt initio editionis regiae Matritensis, ubi caput hoc libri Ildefonsi de Isidoro exscribitur, ex quo deceptus, ut jam alibi monui, Nic. Antonius existimavit nihil in Ildefonso de Prooemiorum libro legi. Simili modo Rodriguezius de Castro tom. II, Bibl. Hisp., p. 296, erravit, qui inter Isidori libros ab Ildefonso praetermissos, libros Prooemiorum et de Officiis ecclesiasticis reposuit. Braulioni Ildefonsoque Sigebertus et alii passim cohaerent. Nic. Antonius secutum in hoc ait Isidorum argumentum S. Hieronymi in prologo Galeato. Sed cum Hieronymus ad suae versionis defensionem prologum Galeatum ediderit, argumentum Isidoriani libri melius ex Braulionis [Col. 0402B] verbis intelligitur.

3. In nonnullis exemplaribus desideratur prooemium libri, Plenitudo Novi et Veteris Testamenti, etc., in quo libri omnes sacrae Scripturae breviter recensentur, ut deinde de singulis distinctius agatur. Quae fuerit eo tempore, ait Fabricius in Bibl. med., sententia Ecclesiae Occidentalis de canone librorum sacrorum ex hoc aliisque 512 Isidori scriptis bene potest intelligi, ut notavit Richardus Simon in censura Biblioth. eccles. Dupinianae tom. I, p. 252 seq., qui etiam p. 259 seq. notat Latinam versionem librorum biblicorum non semper Hieronymianam sequi, sed aliam subinde, uti in psalmis, Romanum sive Italicum Psalterium. De Latina versione qua Isidorus utebatur nos alibi plura.

[Col. 0402C] 4. Opus hoc emendavit, ut ex praefatione Grialii observat Nic. Antonius, et ex septem Codicibus inter se collatis editioni maturavit Joan. Mariana soc. Jesu, Hispaniae decus singulare. Prodierat antea non solum in Bignaeana editione, sed etiam in Haganoensi anni 1529, cum nonnullis aliis Isidori operibus. Rodriguezius de Castro tom. II Bibl. Hisp., p. 300, affirmat Prooemia in editione Grialii cum libro I Officiorum continuari sub eodem numerorum et capitum ordine, ita ut Prooemia et liber I Officiorum viginti quinque capitibus constent. Quod oppido falsum est: nam neque Prooemia capitibus numeratis distinguuntur, et liber I Officiorum Prooemiis quidem succedit, sed ipse solus ab initio ad finem quadraginta quinque capita complectitur. Laudatus Nic. Antonius indicat ms. Codicem Prooemiorum in bibliotheca Ambrosiana. [Col. 0402D] Bayerius addit duos in bibliotheca Escurialensi. Cap. 46, ex veteri catalogo monasterii S. Nazarii indicatus fuit Codex Prooemiorum, duo ex catalogo monasterii Bobiensis: cap. 61, unus ex bibliotheca Florentina S. Crucis, ut de multis aliis taceam.

5. Exemplaria mss. Prooemiorum a me visa et collata haec sunt. Codex Vaticanus 287, in quo sunt prooemia tantum Veteris Testamenti, de quo agam cap. 93. Codex Vaticanus 641, de quo cap. 94, Praefationum nomine exhibet prooemia in Vetus et Novum Testamentum, omissa praefatione generali, sed adjuncto capite de Esther, quod in Editis desideratur. Sine Isidori nomine sunt Praefationes librorum Novi [Col. 0403A] Testamenti in Cod. Regio-Vatic. 231, de quo cap. 99, sed desinunt paulo post initium. In Regio-Vatic. 310, in quo plura sunt Isidori opera, sunt duo libri Prooemiorum cum prologo, sed non expresso auctoris nomine. Vide cap. 100. In Codice Palatino 277, eadem Prooemia, addito tamen Isidori nomine recentiori manu, c. 102. In Urbinate 100, cap. 104, Prooemia utriusque Testamenti cum prologo. In Ottoboniano 278, cap. 105, excerptum ex Prooemiis de S. Paulo apostolo.

513 6. Cum V. C. Zaccaria ab hoc Prooemiorum opere editionem Isidorianam inchoare constituisset, prologum suum ita meditatus fuerat.



Sancti Isidori Hispal. episcopi in libros Veteris ac Novi Testamenti Prooemia. EDITORIS PROOEMIUM.
[Col. 0403B]

Quae S. Isidorus Hispalensis episcopus de sacrarum litterarum volumine commentatus est opera edituri ab ejus in utriusque Instrumenti Veteris ac Novi libros prooemiis initium facimus. Fuisse illa ab Isidoro conscripta nemo negarit; cum eorum diserte meminerint cum S. Braulio Caesaraugustanus in praefatione ad sanctissimi episcopi Opera, tum S. Ildefonsus in libro de Viris illustribus, cap. 9, quos secutus Sigebertus in libro de Scriptoribus ecclesiasticis cap. 55 ait de Isidoro: Scripsit librum Prooemiorum de libris Veteris et Novi Testamenti, quos in canonem recipit Ecclesia catholica.

7. Prodierunt autem in Bignaeana ac Breuliana Isidorianorum omnium Operum editione; in Matritensi praeterea ad septem mss. Codices castigata ab Joanne Mariana societatis nostrae viro doctissimo, qui et illa brevibus at de more pereruditis adnotationibus illustravit. Nos praeter tres hasce editiones totidem ad ea recognoscenda manuscriptos libros [Col. 0403C] adhibuimus, de quibus nonnulla hic duximus animadvertenda.

8. Horum Codicum primus exstat, in celeberrima Patrum Franciscanorum quos Conventuales dicimus, bibliotheca Florentiae ad Sanctae Crucis: inscribitur autem Codex 233, plutei 29, in ea parte quae templum ipsum spectat, collocati. Qui in eo descripti sunt libri, plures sunt hoc ordine: Isidori de Summo bono; ejusdem liber Prooemiorum; ejusdem Ortus et Vita, vel Obitus sanctorum, qui in Domino recesserunt; ejusdem Allegoriae ad Orosium; ejusdem Synonyma; ejusdem liber Differentiarum; Dialogus S. Augustini Episcopi ad Orosium (cujus initium: Licet multi doctissimi viri); seu liber S. Augustini episcopi ad Paulum et Eutropium episcopos Hispanos super quaestiones Coelestii de perfectione justitiae. Ejusdem liber ad Virgines: Cum mortalium mutabilis mens; ejusdem de quatuor Virtutibus charitatis: Desiderium Charitatis; ejusdem de decem Plagis: Non est sine causa, [Col. 0403D] fratres; ejusdem ad Dulcitium de Animabus defunctorum: Si quidem legimus; ejusdem de Consolatione defunctorum: Admonet nos; ejusdem denique de Introitu episcoporum: Qui non intrat per ostium.

9. Codex alter Caesenae in Malatestiorum principum bibliotheca apud Franciscanos quoque Conventuales asservatur, quintodecimo, ut videtur, saeculo exaratus: praenotatus 2, plutei 13, in dextera bibliothecam adeuntium parte collocati. Multa in hoc etiam Codice cum Isidori nostri, tum aliorum opuscula continentur hoc ordine. 1. S. Bonaventurae 514 Inductionum ad intelligentiam sacrarum Scripturarum; qui liber in extremo opere dicitur Tractatus introductorius intelligentiam (sic) sacrae Scripturae et fidei Christianae; tum haec adduntur: Iste liber editus est a Rev. P. F. Bonaventura de ordine Minorum sedis apostolicae cardinali, et est compendium theologiae et fidei Christianae. 2. Libellus ab Arab co in Latinum idioma versus a Fr. Alphonso Bonihominis [Col. 0404A] Hispano, inscriptusque Reverendiss. in Christo P. F. V. magistro ordinis Fratrum praedicatorum; de Messia nempe epistola, ut in extrema pagina adnotatum reperio, Rabi Samuelis Isilite (sic) oriundi de civitate regis Morochorum missa Rabi Ysaac magistro Synagogae, quae est in Sublimeta in regno praedicto. 3. B. Hysidori Hyspalensis episcopi liber Novi Testamenti; qui fragmentum est ex primo de Officiis libro decerptum. 4. Liber Prooemiorum S. Isidori. 5. ejusdem de Vita et Obitu Sanctorum Patrum. 6. Chronicon S. Isidori. 7. Ejusdem liber Differentiarum. 8. Ejusdem Sermo contra Arianos. 9. Ejusdem contra Judaeos.

10. Multo vetustior his est tertius Veronensis, ut aiunt, Capituli membraneus Codex in-4o, in criptus 54, de quo Cl. Marchio Maffeius in Bibliothecae Veronensis manuscriptae parte prima, pag. 88, hisce verbis disserit: Ejusdem formae libro, mixto itidem vetustoque, ac ad typographicum ut plurimum accedente charactere, continentur haec. 1. Orditur liber Prooemiorum Dialogus S. Hieronymi presbyteri. Nec [Col. 0404B] PRAEMIA memorat, nec dialogus est, aut D. Hieronymi opus, sed illud Isidori, de quo Braulio: Prooemiorum librum unum. 2. Vita vel Obitus sanctorum, qui in Domino praecesserunt. 3. Incipit Opuscula S. Isidori; ac si quae antecedunt, ad alium pertinerent: liber sequitur, a supposititio pseudo-Dextri Chronico alteri Isidoro perperam tributus, de Nominibus legis et Evangeliorum, quem titulum a Braulione, ut videtur, accepit. 4. Incipiunt testimonia divinae Scripturae; quam sententiarum collectionem ex ipso hoc Codice in altero nostrorum Excursuum litterariorum per Italiam volumine divulgavimus.

11. Hi Codices sunt, quibuscum priores Isidoriani hujusce libri editiones comparavi. Sed et aliud insperato subsidium e Rhabano Mauro, noni saeculi scriptore doctissimo, mihi obtigit. Legeram in Cavei Angli Historia litteraria p. 456, edit. an. 1720, Willielmum Malmsburiensem in praefatione quam ex bibliotheca Lambethana Petrus Alixius evulgavit, ad abbreviationem Amalarii Rhabano insignis cujusdam [Col. 0404C] plagii crimen exprobrasse, quasi duos de Officiis ecclesiasticis libros ex Isidoro, Augustino et Gregorii Magni Pastorali ad verbum transcripsisset, alia insuper opuscula ex eodem Isidoro et Beda compilasset. Plura fortasse hac de re in ea dissertatione invenissem, quam lenae an. 1724, de Vita ac Doctrina Hrabani Magnentii Mauri Joan. Franciscus Buddaeus in vulgus emisit; verum ejus copia mihi non fuit. Nihilo tamen minus Malmsburiensis accusatione ductus, Rhabani de Universo, seu Etymologiarum libros viginti duos adii, qui in Codice Caroli de Montchal archiepiscopi Tolosani apud Labbeum Novae Bibliothecae mss. libr., p. 176, de sermonum proprietate et mystica rerum significatione accuratissime praenotantur; quodque suspicatus 515 fueram ex Isidori Etymologiis plurima in rem suam transtulisse Rhabanum deprehendi. Porro cum libri sexti caput tertium, quod inscribitur brevis annotatio, quae indicat quid in sanctis Codicibus contineatur, in Isidoriano [Col. 0404D] item sexto Etymologiarum libro desiderari comperissem, in mentem venit Rhabanum eo capite Isidorianum Prooemiorum libellum conclusisse. Contuli igitur utrumque, et quemadmodum conjeceram, alterum ex altero descriptum animadverti. Quamobrem cum eo Rhabani capite Isidori Prooemia contendi, ut ea exhiberem qualia Rhabanus nono saeculo legerat. In hanc autem rem usus sum perrara, eaque, sive typos sive chartam spectes, pereleganti, quae in domestica hujusce Mutinensis collegii nostri bibliotheca servatur, Rhabaniani operis editione in folio, ut aiunt, majore quintodecimo saeculo curata. Ejus meminit Orlandius in libro cui titulum fecit: Origine e progressi della stampa, p. 96, ac vere ait, prodiisse illam nulla anni, loci, aut typographi nota ascripta, ante annum tamen quingentesimum supra millesimum; quanquam quod illam minime viderat, neque quid operis ea contineret, neque quanto typorum nitore, quem capitales singulorum [Col. 0405A] capitum litterae caeruleo aliae, rubro aliae colore pictae, caeteraeque majores minio rubentes mirifice augent, elaborata fuerit, minime noverat. Porro ne Codices aut editiones suis quasque nominibus inani repetitione singulis in locis appellare cogamur, singulariis utemur quas hic damus, ascripta illarum significatione.

12. Singularia, quae Zaccaria appellat, haec erant: B. E. Bignaei editio.---Br. E. Breulii editio.---M. E. Matritensis (Grialii) editio.---F. C. Florentinus Franciscanorum Codex.---C. C. Caesenas Franciscanorum Codex.---V. C. Veronensis capituli Codex.---R. Rhabani libri III caput ultimum. Sed, ut jam ante monui, variae lectiones, quas ordine digestas textui subjicere cogitaverat, inchoatae quidem ab eo erant, sed non ultra hujus libri titulum progrediebantur. Neque in schedis ejus invenio ullam [Col. 0405B] discrepantiam scripturae ex illa quam memorat Rabani, seu Rhabani, vetustissima editione; neque tamen magnam hanc jacturam reputo.

13. Mucciolus tom. I catalogi Codicum mss. bibliothecae Malatestiae, pag. 57, plut. 13, Cod. 2, agit de Codice in quo sunt S. Bonaventurae tractatus introductorius ad sacrae Scripturae intelligentiam, et Rabbi Samuelis epistola de Messia, interprete Alfonso Bonihominis Hispano. Succedunt »S. Isidori Hispalensis de Novi et Veteris Testamenti Scriptoribus opusculum. Ejusdem epistola ad Orosium presbyterum. Ejusdem Chronicon breve de Vita, Ortu et Obitu SS. Patrum, qui laudantur cum in Veteri tum in Novo Testamento. Ejusdem chronicon describens historiarum abbreviaturas ab exordio mundi usque [Col. 0405C] ad quintum Evadii (Eraclii) imperatoris annum, et quarto religiosi 516 principis Sisebuti anno 5820. Ejusdem liber Differentiarum. S. Isidori sermones, unus contra Arianos, bini contra Judaeos. Sermocinatio de animae substantia, deque ejus virtute, aliisque ad eam spectantibus.« Codex est saeculi XIV.

14. Nescio an antiquus librarius, an Catalogi auctor inscriptionem effecerit: De Novi et Veteris Testamenti Scriptoribus; quae ad librum Prooemiorum referenda est, non ad librum de Vir. illustr. Advertit Mucciolus Codicem in Chronico Historiarum indicare epocham regni Sisebuti: quae non ita facile, addit, aliis in Codicibus, quod sciam, invenitur. Verum nihil magis obvium in Codicibus et in Editionibus Chronici Notat annum 5820, juxta Martyrologium [Col. 0405D] Romanum, respondere anno 614 et anno 5 imperii Eraclii.

15. De sermone contra Arianos, cujus initium est, Veni, Domine, S. Isidoro ascripto, observat Mucciolus, in Codice alio vetustissimo Malatestio Etymolog. saec. VII (reponam IX saeculo) scripto S. Augustino tribui: in tabella vero pluteo affixa duos sermones contra Judaeos perperam Isidoro Toletano adjudicari. Hinc colligo duos illos sermones contra Judaeos non differre a duobus libris contra Judaeos, vel a fragmentis eorum: nam in aliis quoque Codicibus hi duo libri Isidoro Toletano ascribuntur. Quam meam suspicionem comprobatam video verbis quae Mucciolus, p. 58 in not., testatur [Col. 0406A] legi post Isidori Opera: Expliciunt capitula Isidori contra Judaeos. Quod attinet ad sermonem contra Arianos, non invenio eum indicari a Mucciolo, dum Codicem Etymologiarum describit tom. II, p. 144, ubi alia opuscula S. Augustino ibi ascripta recenset, quae tamen supposititia censentur: et in his opusculum de Anima et ejus virtutibus, etc., quod fortasse idem est ac Sermocinatio de animae substantia, deque ejus virtute, aliisque ad eam spectantibus, quae in hoc Codice aliis Isidori operibus subjungitur. Sed Mucciolus, collato hoc opusculo, reperit esse Cassiodori librum de Anima.



517 CAPUT LXIII. Liber Isidori de Numeris e Bibliotheca regia Taurinensi nunc primum edendus. Alii scriptores de mystica numerorum significatione. Aliud opus de numeris nondum editum, in bibliotheca Vaticana exstans, an ad Isidorum referri possit.
[Col. 0406B]

1. Operis de Numeris Braulio clare meminit: De Numeris librum unum, in quo arithmeticam propter numeros, ecclesiasticis Scripturis insertos, ex parte tetigit disciplinam. Alii veteres de eo silent: plerique etiam recentiores: alii, ut Caveus et Cellierius, librum de Numeris inter Isidori deperdita recensent: Fabricius in Bibl. med. putat diversum non esse a quibusdam capitibus libri III Etymologiarum, quibus de arithmetica et de numeris agitur. Sed cum Braulio, qui Etymologias in ordinem digesserat, librum de Numeris diversum a caeteris opus esse enuntiet, conjectura Fabricii rejicienda omnino [Col. 0406C] est.

2. Exstat opus in bibliotheca regia academiae Taurinensis: ex quo exemplar descriptum mihi ad manus est in schedis Zaccarianis. Bayerius quoque, ut in not. ad Nic. Antonium refert, apographum ad annum 1754 desumpsit; Codicemque sibi visum ait saeculi XIII, inscriptum de Numeris ac de quadragenario numero. Fortasse haec erat in indice inscriptio. In exemplari Zaccariano solum invenio: Incipit liber Numerorum. Incipiunt capitula. Post tabulam capitum, Quid sit numerus? Nihil aliud de hoc opere in schedis Zaccarianis reperire licuit. Codicem descripsi cap. 43, ex catalogo bibliothecae regiae Taurinensis.

3. Quaerent aliqui num genuinum Isidori opus censendum sit. Ego quidem ita arbitror. Nam argumentum [Col. 0406D] si consideres, Braulionis verbis penitus congruit: versatur enim in mystica numerorum expositione, qui in ecclesiasticis Scripturis inserti sunt, praemissa brevi arithmeticae disciplinae notitia. Non enim hic liber revocari debet ad opus de computo, quod Trithemius inter Isidori opera enumerat, innuens, ut opinor, aut caput 17 libri VI Etymologiarum de Cyclo paschali, aut majus aliquod opus de hoc argumento, vel de loquela per digitos, alicubi Isidoro ascriptum, de 518 quo ego alibi. Neque item referendus liber de Numeris est ad quoddam opusculum, sive fragmentum, quod in Codice Ottoboniano 6 hac rubrica notatur: Item de numero Ysidori: Cardinales sunt, etc.; ubi plures numerorum [Col. 0407A] species recensentur, cardinalium, ordinalium: quod fragmentum ad Etymologias potius pertinet. De eo Codice cap. 105 agam. Numeri enim ecclesiasticis Scripturis inserti, ut Braulio loquitur, non alii esse possunt nisi numeri qui in sacris litteris occurrunt, quorum allegoriae et mysteria in hoc libro exponuntur.

4. Genium quoque Isidori sapiunt stylus operis, ratio interpretandi, varia eruditio sacra et profana e multis scriptoribus collecta: nonnullae quaedam phrases, ut cum cap. 2 infinitivus adhibetur sine verbo a quo regatur: eumdemque solum esse mensuram et incrementorum causam, statumque decrementorum: ubi supplendum constat, vel quid simile, ut passim in operibus editis Isidori, et frequentius in mss. Prologus [Col. 0407B] quoque simplicitatem Isidorianam in aliis ejusdem prologis perspicuam redolet: Non est superfluum numerorum causas in Scripturis sanctis attendere: habent enim quamdam scientiae doctrinam, plurimaque mystica sacramenta. Proinde regulas quorumdam numerorum, ut voluisti, placuit breviter intimare. Sententia eadem exstat lib. III Etymol. cap. 4: Ratio numeri contemnenda non est: in multis enim sanctarum Scripturarum locis, quantum mysterium habeant, elucet; non enim frustra in laudibus Dei dictum est: Omnia in mensura, et numero, et pondere fecisti, etc. Exempla adducit ex senario et quadragenario numero, quae in hoc etiam opere apparent, uti quaedam alia de numerorum doctrina ex eodem lib. III Etymol. petita.

[Col. 0407C] 5. Isidorum in paucis quibusdam numeris mystice explicandis praecessit Epiphanius brevi opusculo inscripto, de Numerorum mysteriis; quod tamen multi volunt alterius esse Epiphanii: nam plures fuere Epiphanii etiam Cypri episcopi praeter celeberrimum scriptorem libri contra haereses et aliorum operum. Eucherius Lugdunensis episcopus in Formulis spiritualibus cap. 11 de Numeris sic ait: Numeros quoque breviter digeramus, quos mystica exemplorum ratio inter sacros celebriores fecit, a primo ad millenarium, multis omissis. De numerorum mysteriis et doctrina haec notavit Morhofius in Polyhistore tom. I, lib. I, cap. 12, n. 19: »In mathematicis 519 porro scientiis quid non divini est? Hic numerorum doctrina primum se offert, tota merito divina vocanda. Quantae, [Col. 0407D] quam arcanae numerorum potestates sint, ne in hunc quidem diem satis cognitum est. Quod cum bene nosset Pythagoras, non invenit commodiorem rationem qua philosophiae suae secreta celaret, et intelligentibus tamen omnia panderet, quam si numeris suis, quos formales recte dixeris, absconderet. Cum enim numeri nominantur, non intelliguntur, nisi naturae occultae proportiones, progressus, operationes, revolutiones a Deo ipso definitae. Quomodo non difficile admodum est omnia divinae humanaeque sapientiae mysteria illis adumbrare. Non credat quis temere fieri, sonos septenario, numeros novenario absolvi: atque hinc per easdem in centenariis et millenariis reduci. Illic abstrusarum rerum typi latent, atque his quasi praefigurantur. In [Col. 0408A] quibus velut in tenebris palpitant, qui tamen quasi per nebulas vident, auctores, quorum de numerorum mysteriis integra exstant volumina, etc.«

6. Idem Morhofius ibid. lib. II, cap. 7, num. 50, ex Ghilino in Theatro homin. litter., pag. 219, observat Theodotum Osium Pythagoricam de numeris doctrinam instaurare voluisse, scripto libro, cui titulus: Meditationes rhythmicae in duas partes distinctae, quaram una theoreticam, altera practicam facultatis sciendi per numeros, sive restitutam Pythagoraeorum doctrinam pollicetur: qui liber an editus fuerit Morhofius ignorabat. In eadem Pythagorica numerorum doctrina versatus est Jamblicus Chalcidensis, cujus sunt Introductio in Nicomachi arithmeticam et Arithmetica Theologumena; e recentioribus [Col. 0408B] vero Petrus Bongus, sive Bungus de Mysteriis numerorum, et accuratius Meursius in Denario Pythagorico.

7. De numeris, quantum quidem ad res ecclesiasticas maxime pertinent, post Isidorum egit Rabanus Maurus, cujus opera multum de Isidoro referunt; de quo confer Codicem Vaticanum 939, cap. 95 recensendum. Editus liber est a Baluzio lib. I Miscell., pag. 1, Rhabani Mauri abbatis Fuldensis liber de computo. Dilecto fratri Marcario monacho Hrabanus peccator in Christo salutem. Legimus scriptum, etc. Quia te, venerande praeceptor, saepius audivi de Numeris disputantem, etc. Cap. 2: Unde Isidorus dicit: Nummus numero nomen dedit, etc., ex cap. 3 lib. III Etymol. Agit etiam de significatione numerorum per [Col. 0408C] digitos, de tempore, de decemnovenali 520 cyclo, de epactis, etc. Odonis abbatis Morimundensis saeculo XII inter alia opera Fabricius Biblioth. med. refert: De Significationibus numerorum. De numerorum Figuris. De Cognitionibus et Interpretationibus numerorum. De Significationibus unitatis. De Analyticis ternarii.

8. Codex Vaticanus 919 pergamen. in 16, pag. 7, exhibet fragmentum operis anonymi de numeris: Item numeri, etc. Iterum pag. 204, quaedam de numeris: sequitur de Ordinalibus; ac rursus versus ad cognitionem numerorum: Possidet A numerum quingentos ordine recto. Hos versus descripsit Joannes Noviomagus lib. I de Numeris cap. 10; sed cum aliqua discrepantia ab iis qui exstant apud Ugutionem ms., ut Ducangius littera A animadvertit. In [Col. 0408D] alio Codice Vaticano 3101 manu Benedicti acolythi anno 1077, sunt Hermanni Contracti opera, Item de numero 22 pulchra scitu digna: Jam prima, etc. Fortasse liber est de Numeris 22. Obierat Hermannus paulo ante, scilicet anno 1054. Ab anonymo Mellicensi dicitur scripsisse de principalibus computi regulis, a Trithemio de conflictu rhythmomachiae. Codex Ottoboniano Vaticanus 819 exhibet ms. tractatum Italicum super mystico numero septenario: Il settenario esser, etc., auctore Raphaele Aquilino. Codex item Ottobon. 3140, opusculum anonymum ms. Italicum, Del Numero quaternario.

9. De usu Patrum in mysticis numerorum sacrae Scripturae interpretationibus explicandis videri potest [Col. 0409A] Sirmondus in not. ad serm. 19 Augustini, tom. I Operum ejusdem Sirmondi, col. 338, ubi agit de numero piscium 153, qui in mari Tiberiadis ab apostolis post Christi resurrectionem capti sunt: uti etiam editio apostolicorum Patrum Cotelerii tom. I, pag. 29, in not. ad epistolam Barnabae, ubi disseritur de numero 318 vernaculorum Abrahami: de quo plura a me exposita fuerunt in Prudentianis cap. 20.

10. Etsi librum de Numeris, qui in bibliotheca regia Taurinensi asservatur, genuinum Isidori fetum esse existimo, tamen alium nunc recensebo de quo nonnulla quaestio esse potest, an sit Isidori. Exstat in codice Regio-Vaticano 199, de quo cap. 99, post tres libros sententiarum Isidori, et librum ejusdem [Col. 0409B] interpolatum de Ortu et Obitu Patrum: ex quo scilicet libro de Numeris paraphrasin quamdam Decreti Gelasiani de libris recipiendis et non recipiendis in appendices 521 editionis Sedulii conjeci. Rubrica est ab aliquo ignaro amanuensi apposita, Quaedam de Domino nostro Jesu Christo, quia prologus incipit: Domino nostro altissimo adjuvante, et Salvatore nostro clementissimo concedente: sed libri argumentum auctor exponit illico pergens: de numero et ejus mysterio pauca breviter, tamen utiliter volo scribere. Usque ad numerum 24 explicationem protrahere auctor voluit, ac fortasse protraxit: sed opus mutilum est, et paulo post initium expositionis mysticae numeri ternarii deficit.

11. Multa auctor sumit ex iis quae in libro de Numeris [Col. 0409C] Isidorus breviter indicavit: sed cum longius plerumque in rerum ipsarum explicatione evagetur, ad alia Isidori opera exscribenda interdum recurrit, ut in expositione unitatis, dum de anima disserit: Anima etenim, dum una res est, multas species et ornamenta ita in se habet: quae, dum spirat, spiritus est; dum sentit, sensus est; dum sapit, animus est; dum intelligit, mens est; dum recte discernit, ratio est, etc. Quae desumpta sunt ex Isidori libro de Differentiis rerum, num. 29, de differentia inter animum et animam: Quia eadem una est anima: quae, dum contemplatur, spiritus est; dum sentit, sensus est; dum sapit, animus est; dum intelligit, mens est; dum discernit, ratio est, etc. Poterat haec esse aliqua dubitandi ratio, num liber hic de Numeris in Codice, [Col. 0409D] in quo alia sunt Isidori, sine nomine auctoris repertus, sit Isidorianus: nam hic erat Isidori mos ut e suis aliis libris plura passim sumeret ac repeteret.

12. Sed validior alia est conjiciendi ratio, alicubi hoc opus Isidoro ascriptum esse: nam ubi numerus binarius explicatur, ac duo poenitentiae genera enarrantur, ita legitur: Longinus lancea latus Salvatoris aperuit, et non tantum veniam invenit, sed episcopatus honorem et martyrii gloriam, et coronam habere meruit. Salmeron tom. X, tract. 48, similia verba profert: Longinus latus Salvatoris aperuit, et tactu sanguinis Christi cum esset altero oculo privatus, illuminatus est extra et intus lumine fidei, et per apostolos baptizatus fuit: et post longum tempus in eremo episcopatus honorem et martyrii coronam invenit. [Col. 0410A] Ad marginem vero sic citat: Isidor. Hispal. Eadem verba Collius in suo tractatu de Sanguine Christi lib. IV, cap. 1, allegat ex recenti, ut ait, sacrae 522 Scripturae studioso, qui Isidorum citat: sed cap. 3 addit: Neque ea D. Isidori verba, quod sciam, reperiri ita facile possunt. Simili modo Barradas tract. 4, lib. VII, cap. 22, post eadem relata verba concludit: Haec ille (Isidorus), sed ego illa non potui reperire.

13. Hanc quaestionem V. C. Franciscus Alexius Fiori, tunc soc. Jesu, qui nuper Bononiae pie decessit, litteris Mantuae 9 Junii 1758, ad Zaccariam, Isidori Opera edere meditantem, datis, proposuerat, quonam scilicet loco Isidorus ea verba protulisset. Nullum Zaccariae responsum invenio: sed cum in [Col. 0410B] ms. hoc opere de Numeris eadem fere verba repererim, illud mihi venit in mentem Salmeronem, sive alium, ex quo Salmeron ea descripsit, in hoc opus de Numeris incidisse Isidori nomine praenotatum, nam in reliquis ejus operibus nec vola, nec vestigium. In opere de Numeris omittitur quod Longinus altero oculo privatus esset, etc., sed episcopatus honor et martyrii corona diserte exponuntur: ac fortasse Salmeron, sive alius fortasse eo antiquior in hanc sententiam Isidorum appellavit, caetera ex aliis monumentis asserens.

14. Ex Collio id praeclare comprobatur: qui cap. 1, lib. IV bis Isidorum allegat, scilicet pro militis qui latus aperuit, caecitate ex altero oculo, verbis Salmeronis, et pro ejusdem militis martyrio: de quo ait: Nec [Col. 0410C] desunt etiam qui hujus sententiae patronum S. Isidorum esse arbitrentur, eum talia pronuntiantem inducentes: Lancea Longinus latus Salvatoris aperuit, et non tantum veniam invenit, sed episcopatus honorem et martyrii coronam promeruit. Eadem sunt verba in libro inedito de Numeris, exceptis ultimis et martyrii coronam promeruit, pro quibus Ms., et martyrii gloriam et coronam habere meruit. Addit Collius: Verum hujusmodi auctores de loco in quo haec ab Isidoro consignata sunt, taciti silent, et fortassis non temere, cum mihi talem de Isidori consensu in illius scriptis nusquam offendere hactenus licuerit.

15. Bollandiani ad diem 15 Martii de S. Longino martyre agunt, qui latus Domini lancea perforavit: et observant, in tragoedia Christi patientis, auctore Apollinare Laodiceno, vel quovis alio saeculi IV scriptore [Col. 0410D] potius quam Gregorio Nazianzeno, alludi ad metaphoricum illum loquendi modum, quo videtur inter Christianos solitum circumferri, aperto Christi latere, apertos quoque ejus 523 qui lanceam intorserat oculos, scilicet mentis; quod rudis vulgi ignorantia ad corporeos oculos detorsit. Neque auctoritatem Isidori pro unius tantum oculi caecitate a nonnullis allegatam agnoscunt. De episcopatu Longini sive militis qui lancea latus Domini percussit, sive centurionis qui Dominum confessus fuit, nihil referunt: neque Collius, qui loc. cit. controversiam de Longini caecitate fuse exponit, alium auctorem de eo episcopatu, excepto Isidoro, nominat. Sententiam vero de oculorum caligine, aut unius oculi caecitate [Col. 0411A] graves alii auctores tenuerunt, ut S. Vincentius Ferrerius et Ludulphus Saxo, ab eodem Collio allegati, qui concludit ejusmodi figmentum ortum ex male intellectis Joannis Evangelistae verbis: Et qui vidit, testimonium perhibuit: quod cum de se Joannes dicat, nonnulli perperam ad militem lateris Christi percussorem detorserunt.



CAPUT LXIV. Quaestiones de Veteri et Novo Testamento nondum editae. Quidnam sit Isidori opus de Distantia Novi et Veteris Testamenti, sive de Consonantia Novi et Veteris Testamenti in canonum collectionibus laudatum.

1. Nullum adhuc vidi Isidori Operum praestantiorem Codicem, quique clariora antiquitatis indicia [Col. 0411B] referat, quam Vaticano-Palatinum num. 277. Scriptus est enim litteris majusculis Romanis, quales saeculo VIII aut IX nonnulli exarati reperiuntur: neque certe ratio ulla obest cur ad saeculum ipsum Isidori, scilicet VII, revocari non possit. In eo sunt Prooemia Isidori, liber de Ortu et Obitu Patrum (quanquam hic sine ullo titulo auctoris), Allegoriae cum Isidori ad Orosium prologo, et praeter quaedam alia, suo loco recensenda, pag. 29, rubrica: In nomine Domini nostri Jesu Christi incipiunt Quaestiones sancti Hysodori tam de Novo quam de Vetere Testamento. Sunt quaestiones 61, quibus sua responsio subjicitur. Quaestio I: Dic mihi, quid est inter Novum et Vetus Testamentum? Respondit: Vetus est peccatum Adae, etc.

[Col. 0411C] 2. Has igitur quaestiones pro genuino S. doctoris Isidori opere exhibeo auctoritate tam eximii Codicis fretus, et quod nihil quod obstet 524 inveniam, multa quae in eamdem me sententiam pertrahant. Etsi enim nonnulli fortasse existimabunt hunc librum a Braulione et Ildefonso non commemorari, tamen id nihil me commovebit, non solum quia Braulio et Ildefonsus aperte affirmant se non omnia Isidori opera recensuisse, sed etiam quia mentionem hujus operis apud utrumque videre mihi videor. Braulio ait: QUAESTIONUM libros duos, quos qui legit, veterum tractatorum multam supellectilem recognoscit. Ildefonsus: Collegit etiam de diversis auctoribus, quod ipse cognominat secretorum expositiones sacramentorum, quibus in unum congestis idem liber dicitur [Col. 0411D] QUAESTIONUM.

3. His Braulionis, Ildefonsique verbis hactenus non aliud significari videbatur quam Expositio in quosdam Veteris Testamenti libros, quae exstat. Sed inventis nunc his quaestionibus in Vetus et Novum Testamentum, facile cuivis persuaderi poterit eas in eo opere comprehendi, quod Isidorus secretorum expositiones sacramentorum inscripsit; alii vero, fortasse quia hae quaestiones commentarios praecedebant, librum, vel libros duos Quaestionum appellarunt. Ut autem praecederent quaestiones haec erat ratio, quod earum pleraeque in re aliqua universali, seu ad utrumque Testamentum pertinente explicanda versantur. Grialius in praefatione ad Editionem [Col. 0412A] ait se expositionem secretorum sacramentorum in uno Olivensis coenobii Codice non ita vetusto reperisse, titulo Quaestionum insignitam, in quo scilicet singulis expositionibus suae sunt percunctationes praepositae. Sed cum addat hujus Codicis quaestiones sibi non videri easdem cum iis quarum Ildefonsus meminit, dubios nos relinquit an de commentariis ipsis loquatur qui in eo Codice per interrogationes et responsiones ordinati sint, an de diversis aliis quaestionibus, quales sunt nostrae. Propterea Nic. Antonius lib. V, num. 139, de secretorum Expositionibus sacramentorum et Quaestionum libro seu libris loquens, in rem nostram ait: Joannes Grialius videtur distinguere, sed nulla, ut credimus, congrua ratione.

4. Dubitare aliquis possit an istiusmodi quaestiones, [Col. 0412B] Braulione petente, ab Isidoro sint expositae. Nam Braulio in epistola ad Isidorum, Solet repleri, qua Etymologias ad se mitti postulat, ita pergit: His igitur expletis erunt mihi quaestiones de sacris 525 divinisque paginis, quarum mihi expositionem cordis vestri lumen aperiret, si tamen et nobis jubes (forte juvet) resplendere, et divinae legis obscura reserare. Nec si ista, quae peto, percepero, de illis silebo, sed viam reseras capiendae fiduciae. Nihilominus existimo, quaestiones quae nunc exstant, non esse eas de quibus Braulio loquitur: primum quia non tacuisset Isidorus se Braulioni quaerenti respondere, praemisso aliquo brevi prologo: deinde quia hae quas habemus, quaestiones, ut allegoriae, ut prooemia, ut liber de Ortu et Obitu Patrum, perscriptae et explicatae videntur, [Col. 0412C] ut facilior via ad perpetuos sacrae Scripturae commentarios aperiretur: postremo quia Braulio quaestiones suas proponere volebat, postquam Isidorus Etymologias explevisset, quod ultimum videtur fuisse Isidori opus.

5. Ut in aliis libris, sic etiam in hoc S. Isidorus sententias et quandoque verba ex aliis suis operibus sumit, ut quaest. 2, de numero librorum Veteris et Novi Testamenti: Juxta septuaginta duas linguas septuaginta duo libri intelliguntur; ex lib. I Offic., cap. 11. Et quaest. 9, Sciat se non esse episcopum qui praeesse desiderat, non prodesse, ex lib. II de Offic., cap. 5. Et quaest. 37, Una est anima, quae, dum contemplatur, spiritus est; dum sentit, sensus est, etc., ex libro de Differentiis rerum, num. 29, de Differentia [Col. 0412D] inter animum et animam. Sententia de episcopo exstat etiam in Quaestionum dialogo inter dubia vel spuria Augustini opera quaest. ult. Nam qui praeesse festinat, quidam Patrum eleganter expressit dicens: Sciat se non esse episcopum, qui praeesse cupit, non prodesse. Ex Augustino id petitum lib. XIX de Civit. Dei, cap. 19, Intelligat non se esse episcopum qui praeesse dilexerit, non prodesse.

6. Cum liber hic Quaestionum incipiat, Dic mihi quid est inter Novum et Vetus Testamentum? suspicio mihi suborta est alicubi inscriptum fuisse, de Distantia Novi et Veteris Testamenti. Etenim Gratianus, distinct. 34, cap. 5, Christiano non dicam, Isidori nomen ita praemittit: Item Isidorus de Distantia Novi et Veteris Testamenti, tum verba haec describit: [Col. 0413A] Christiano non dicam plurimas, sed nec duas simul habere licitum est, nisi unam tantum, aut uxorem, aut loco uxoris concubinam. Quo respexit, ut puto, Joseph Catalanus in not. ad epistolam S. Hieronymi de honestate 526 clericorum: Adverte ex concilio Tolet. I, can. 17, concubinam dici conjugem quae ad plenum jus conjugale non erat admissa. Sic et Isidorus in libro de Distantia Novi et Veteris Testamenti. Ejusmodi Isidori verba neque exstant in lib. I Sentent., cap. 20, quod inscribitur de Differentia Testamentorum, neque in libro Differentiarum rerum num. 33, Inter legem et Evangelium, etc., neque in libro II contra Judaeos, sive de vocatione gentium, ubi quaedam de utroque Testamento disseruntur. Desunt etiam in hoc libro Quaestionum: sed [Col. 0413B] certe locus hic opportunus erat ut de uxoribus et concubinis Veteris ac Novi Testamenti quaestio aliqua institueretur. Quod si ea fuit ab Isidoro controversia agitata, in tanta exscriptorum licentia mirum non esset, si ea ab imperito aliquo praetermissa fuisset, quod non intellexisset Christiano licere loco uxoris concubinam habere, hoc est, veram conjugem, quae ad plenum jus conjugale non erat admissa, quales tunc permittebantur, et tanquam uxores minus solemniter ductae habebantur. Equidem potius crediderim Gratianum has quaestiones, ex initio ipso inscriptas de Distantia Novi et Veteris Testamenti, allegasse, quam caput aliquod aliorum operum, quae proprio gaudent titulo, tanquam distinctum a caeteris opus, indicasse. De hoc titulo agit Berardus supra [Col. 0413C] relatus, cap. 32, num. 7.

7. Ex epistola Burrielii cap. 40 descripta constat habuisse eum ab amico sibi commodatum Codicem Gothicum, in quo plura erant Isidori opera, et liber quidam acephalus brevium quaestionum de sacra Scriptura per interrogationes et responsiones, qui an Isidoro adjudicandus esset ipse dubitabat. Si aliquam quaestionem indicasset, judicium ferri posset an cum nostro conveniret. In Codice Vaticano saeculi VIII aut IX est etiam liber Quaestionum sacrae Scripturae initio mutilus, sed a nostro diversus. Prima quae occurrit quaestio est, Quot modis intellexit Joannes quia a Christo debet baptizari? Ultima, Cur Jesus infans puer dicitur, cum infantia septimo anno finiatur, pueritia quartodecimo claudatur? Responsio: [Col. 0413D] Hoc nimirum constat, quia ut minastreret et esuriret (legam serviret) venit Jesus, quia filius hominis non venit ministrari, sed ministrare, etc. Etenim omnis minister, et omnis servus puer vocatur, etc. Aliae etiam sunt quaestiones quae in Codice Gothico Regio-Vaticano 1823 inter alia Isidori opera hoc titulo insigniuntur: De Quaestionibus difficilioribus 527 Veteris et Novi Testamenti. Prima quaestio est: Quibus Scripturarum testimoniis Trinitas approbatur. Diverso charactere, sed satis antiquo ascribitur nomen auctoris Eucheri episcopi: ac revera sunt duo libri Instructionum Eucherii Lugdunensis ad Salonium filium. Post primum librum recenti manu notatum est septem ultimas lineas abesse ab Editis. Finis quaestionum in Ms. est in Epistola ad Colossenses, [Col. 0414A] Judaeis-Christiani. Illico rubrica, Prologus de nominibus Hebraeis: Quoniam, fili charissime, superiori libro, etc. In ima pagina antiqua manus, diversa a prima, ascripsit: Explicit liber Quaestionum Novi et Veteris Testamenti. Hic est liber primus Instructionum: liber secundus est de Nominibus Haebraeis, variis vocabulis, etc., ut in Biblioth. Patrum Lugdun. tom. VI, pag. 853, ubi primus liber post quaestionem in Epistolam ad Colossenses procedit usque ad Apocalypsin. Quaestio autem in epistolam ad Colossenses in Ms. est imperfecta.



CAPUT LXV. Secretorum Expositiones sacramentorum, sive quaestiones, aut commentarii in quosdam libros Veteris Testamenti. An Isidorus commentarios litterales in sacram Scripturam ediderit? Glossae ordinariae an Isidorus auctor? An alterius, quae nondum edita est? Alii commentarii. Interpretatio in Job.
[Col. 0414B]

1. Post Isidori opera quae ad universam sacram Scripturam in genere exponendam quodammodo pertinent, commentariis qui exstant in singulos libros locum nunc damus. Et praeferendi quidem essent commentarii litterales, si ab Isidoro scriptos esse et alicubi adhuc asservari constaret. Sed cum solum mihi cognitae sint quaedam glossae litterales quas Isidoro ex conjectura tantum ascribere possumus, de genuinis ejus allegoricis commentariis primum verba faciam, de aliis mox facturus.

2. In praefatione ad editionem suam Isidorianam Grialius multa de hoc opere disserit, relegenda supra cap. 36. Unum hoc addam, Latinium, Bibl. Sel. [Col. 0414C] pag. 173, jam olim animadvertisse in Eucherio, Romae anno 1564 excuso, haberi commentarios in Genesin et in libros Regum, in quibus locis aliquot S. Gregorii papae, 528 et Isidori verba citantur et gesta: qui etiam addit apparere hominem in Britannia scripsisse. Quod nonnullis locis adductis Nic. Antonius confirmat. Editio Bignaeana hunc praefert titulum: Beati Isidori Junioris Hispalensis archiepiscopi commentaria in Vetus Testamentum. Id secutus fuit Breulius. Exemplaria mss. mirum quantum discrepant. Nic. Antonius refert titulum In Pentateuchum ex quodam Codice bibliothecae Mediceae, et ex alio S. Isidori urbis Legionensis; in quodam alio codice observat separatum exstare quod ad libros Regum pertinet: et ex schedis mss. Alfonsi Ciaconii [Col. 0414D] Romae in coenobio S. Isidori Minorum fratrum Hibernorum asservatis inscriptionem hanc promit: Explanatio in historiam divinae legis: ex ms. Codice bibliothecae Ambrosianae Mediolanensis: Super Pentateuchum, Jesu Nave, et Regum interpretationes S. Isidori. Inscriptio Expositionis, sive Explanationis Historiae divinae legis in nonnullis etiam nostris Mss. apparet, veteri more ex Hebraeis petito, quo titulus ex primis verbis libri constabat; nam hujus commentarii prologus incipit: Historia sacrae legis.

3. Cum autem Nic. Antonius solum nominasset Isidori expositiones in libros Pentateuchi, Josue, Judicum, Ruth, Regum et Esdrae, Bayerius in nota subjecit: Atque etiam in libros Machabaeorum, ut in [Col. 0415A] Codicibus Escurialensibus duobus, e quibus nonnulla Grialius tom. II, pag. 236. Exstat quidem non solum in Grialiana editione, sed etiam in Bignaeana et aliis breve quoddam caput de Machabaeorum martyrio. Sed eum Bayerius dicat Grialium nonnulla in libros Machabaeorum e duobus, quos laudat, Codicibus Escurialensibus afferre, innuere videtur alia adhuc in eis Codicibus latere quae excusa nondum sint. Sed fortasse Codices mss. cum editis non contulit, adeoque existimavit plura esse in mss. quam in excusis: quippe cum in excusis exiguum tantum, ut dixi, caput reperiatur. Praeter eos duos Codices Escurialenses Bayerius tres alios itidem Escurialenses ejusdem operis mysticarum expositionum laudat; sed ex nullo peculiarem titulum describit.

[Col. 0415B] 4. Rodriguezius, tom. II Biblioth. Hisp., pag. 326 et seqq., nonnullos recenset Codices Escurialenses, in quibus est expositio in libros Veteris Testamenti. Codex membranaceus in-4, in II R. 14, est saeculi, ut videtur, XIII, cujus in operculo hi adsunt tituli. »Ysidorus super Pentateuch. Item tractatus super Pater Noster. Item Magister 529 Compostellanus de Consolatione rationis. Item quaedam quaestiones theologicae multum utiles. Item Summa magistri Alani de arte praedicandi. Item alius tractatus super Pater Noster.« Inscriptio operis est: »In nomine Domini nostri Jesu Christi incipit Codex beato Ysidoro Spanense episcopo: de quinque libris Moysi caeterorumque librorum veteris Fundamenti explanatum de diversis auctoribus in unum collectum, [Col. 0415C] luculentiusque expositum. Historia sacrae legis non sine aliqua praenuntiatione futurorum gesta atque conscripta est, etc.«

5. In Codice II R. 9, membranaceo, characteris perspicui et magni, saeculi XIV, est eadem expositio. In operculo nota haec: »In isto volumine continentur ista quae sequuntur: Expositio moralis beati Isidori super quinque libros Moysi, scil., Genesis, Exodi, Levitici, Numeri, Deuteronomii, Judicum, Regum. Item in fine libri Historia Daretis Frigii de Excidio Trojanorum.« Additur verbis Hispanis, librum esse bibliothecae Deiparae Virginis Guadalupensis, ac subscribit, Belasco. Titulus hic est: In nomine Dei summi, amen: signum Christi, cooperante sancto Spiritu, incipit prefacio Ysidori. Completa est Pentateuchi [Col. 0415D] expositio.

6. Codex II, L. 8, chartaceus, saeculi XIII, hoc titulo recentiori: S. Isidori expositio in Genesin, et alia nonnulla: et S. Joannes Chrysostomus de cordis Contritione. In hoc itidem Codice completa est expositio, ac praeterea additur liber S. Isidori inscriptus, Collectum, de quo plura nos cap. 85.

7. Codex III, Q. 21, in 4, membranaceus, saeculi XIII, ut videtur, multis litterarum nexibus, hoc titulo: Incipit prefacio Ysedori episcopi in libro Geneseos. Addit Rodriguezius hoc Codice contineri expositionem usque ad librum Jeremiae. Hic desidero luculentiorem explicationem: an sit etiam expositio Jeremiae quae certe ab Editis abest: an saltem aliquid aliud, quod nondum typis commissum fuerit. Liber [Col. 0416A] olim pertinebat ad collegium Majus, ut vocant, Complutense.

8. Codex III, P. 7, membranaceus, saeculi XV, ut videtur, recentiori hac epigraphe: Isidorus in Pentateuchum et primum Regum. Mutila est expositio in Genesin. In fine haec adest subscriptio: Petrus Castrensis puer nobilis scripsit digitis libellum prioris. Scribsit libellum in pessimum pergamenum: scribsit studiose, sed non satis curiose.

530 9. Codex III, P. 17, in 8, membranaceus, saeculi XV, ut videtur, titulis et litteris initialibus rubris, hac inscriptione characteris recentioris in prima pagina, Epitome Historiarum Veteris Testamenti per Isidorum. Bayerius vero, qui Codicem olim inspexit, subjecit: Non epitome, sed integrum [Col. 0416B] Isidori opus. Titulus Codicis ita habet: Incipit Eptameron B. Ysidori Yspalensis episcopi. Opus incipit: »Istoria sacre legis non sine aliqua pronunciatione futurorum gesta, atque conscripta est. Nec pertineret ad prefigurationem misterii tam multiplex rerum umbra gestarum, nisi Apostolus docens diceret: Lex figuram habet futurorum bonorum, non ipsam imaginem rerum.« Desinit, »nomina duarum filiarum ejus: nomen primogenite Merob, et nomen minoris Michol. David filius Eufratei.« Codex olim erat bibliothecae S. Antonini ecclesiae Pallantinae (quod charactere veteri notatur), inde anno 1578 extractus.

10. Etsi autem Nic. Antonius de Isidori expositione in libros Machabaeorum non meminit, tamen animadvertit ex Roberto Coco Anglo et Vincentio Placcio [Col. 0416C] de Scriptor. pseudon. pag. 209, prologum in Machabaeorum libros, qui Hieronymi Operibus solet inseri, Isidori esse. In editione Operum Hieronymi Erasmiana, initio tomi I inter opera dubia id notatur: In Machabaeorum libros praefationes duae eodem initio: Machabaeorum libri; mihi non videntur esse Hieronymi. Isidoriani opusculi aliud est initium. Cocus autem apud Placcium verbo Hieronymus non de hoc opusculo loquitur, sed de fragmento Prooemiorum Isidori, quod in Bibliis Antuerpiae 1570 impressis inseritur, et a Roffensi, Bunderio et Alfonso de Castro citatur tanquam Hieronymi prologus, dissentientibus Erasmo, Scultingo et aliis.

11. De commentariis quae exstant in Vetus Testamentum, vel saltem in Genesim, non nemo dubitavit [Col. 0416D] num sint Isidori. Placcius de Pseudonoym. verbo Isidorus, haec refert ex Symbola Mastrictiana: »Saeculo VII adest Isidorus Hispalensis episcopus, vir eruditus, et multis scriptis clarus, qui in commentario in Genesin (si modo est illius, et non Hildefonsi Toletani, qui tamen et ipse eadem floruit aetate) cap. VII, etc. Sam. Andreae in disput. de salute Adami, thesi 28. Nullam hic auctor indicat rationem, cur aut Isidoro ejusmodi commentarium contra tot veterum testimonia abjudicet, aut sine ullo Ildefonso adjudicet.

531 12. De commentario in quatuor libros Regum major est controversia. Theophilus Raynaudus de Mal. et Bon. Lib., part. I, erotem. 10, S. Isidoro, inquit, Hispalensi episcopo, passim supponuntur commentarii in quatuor libros Regum, quos vera sententia [Col. 0417A] est conscriptos esse ab Isidoro illo Seniore, item in Hispania episcopo, sive Cordubensi, sive Pacensi: nec desunt etiam, qui Caesaraugustanum statuant. Sed cum tam anceps sit Raynaudus de seniore illo Isidoro, cur veram sententiam vocat quae non a nostro Isidoro, sed ab alio Seniore commentarios conscriptos tenet? Et Isidorus certe Pacensis nostro junior est: Caesaraugustanum recentiores confinxerunt, Cordubensem primus ex antiquis Sigebertus nominavit, auctoremque commentarii in quatuor libros Regum statuit: cujus erroris causam investigavi, cum de diversis Isidoris disserui cap. 16.

13. Ac profecto commentarii in libros Regum ita cum reliquis qui praecedunt in mss. Codicibus conjuncti sunt, atque uno contextu et sub ejusdem [Col. 0417B] auctoris nomine connexi, sententiis etiam S. Gregorii Magni ornati, ut de diverso antiquiori auctore nequaquam liceat cogitare. Initium etiam commentarii in I librum Regum quodammodo hanc connexionem innuit: Post librum Judicum sequitur Regum. Et aspice tempora, primo Judicum, postea Regum; sicut erit primo judicium, postea regnum. Labbeus in comment. ad librum Bellarmini de Scriptor. eccles. anceps etiam quodammodo est: nam primum asserit Isidorum Seniorem Cordubensem commentarios in libros Regum Paulo Orosio historico dicasse anno circiter 412; deinde solum notat esse qui malint commentarium in quatuor Regum libros Isidoro Cordubensi adjudicare. In uno tantum Codice Vaticano 5002, de quo cap. 97, reperio dubitationem [Col. 0417C] nonnullam injici de auctore commentarii in quatuor libros Regum: nam post expositionem in praecedentes libros nota haec legitur: Huc usque excerpta Isidori episcopi; quae autem sequuntur excerpta sunt a Beda presbytero. Sed unus hic Codex contra tot alios fidem non meretur: praesertim cum Bedam auctorem nominet de quo nemo cogitarat, neque cogitat.

14. Recte Nic. Antonius errorem Ambrosii Moralis coarguit, qui opus Expositionum secretorum sacramentorum idem esse existimavit atque opus inscriptum de Summo bono, sive Sententiarum. Ex eodem autem Morale refert in monasterio Hispano de Spina Cisterciensis 532 Ordinis insigne volumen esse Expositionis super Pentateuchum, sive catenae ex diversis plerumque ignotis auctoribus, quos inter [Col. 0417D] saepius Isidorus ex his, ut credere par est, commentariis adducitur. Intelligit praeterea, ad hos commentarios alludere Raymundum Martini Dominicanum saeculi XIII scriptorem, qui part. II Pugionis fidei contra Judaeos, cap. 3, § 12, laudat Isidori glossam ad IV Reg. cap. II: Ascende, calve, etc. Id autem pertinet ad eas Patrum Catenas, ut vocant, in sacram Scripturam, de quibus nos plura infra: nam in hujuscemodi Catenis expositiones Patrum aliquando glossae dici solent.

15. Praeter editiones Expositionum Isidori in sylloge aliorum ejusdem Isidori operum, exstant hi commentarii seorsum editi hoc titulo: S. Isidori Hispalensis episcopi, theologi pervetusti, enarrationes [Col. 0418A] doctissimae, brevissimaeque in Genesin, etc. Rothomagi apud Franciscum Vaultier 1647, in-8. Comprehendit tantum haec editio expositiones Veteris Testamenti, quae jam tum erant editae. At videtur repetita ex alia antiquiori Coloniae 1530, in-8, impensis Petri Quentel simili modo inscripta: Isidori Hispalensis episcopi theologi pervetusti Enarrationes doctissimae brevissimaeque in Genesin, etc.

16. Cum autem non solum Mss., sed Editi omnes consentiant in Isidoro Hispalensi hujus operis auctore laudando, quid Angelo Roccae venit in mentem, cum in Indic. theolog. et Scriptur. tom. II Oper., pag. 110, praetermisso Hispalensi, Isidori Junioris Cordubensis in utrumque Testamentum commentarios nominavit? Tribuunt Isidoro Cordubensi, quem Seniorem [Col. 0418B] vocant, commentarios in quatuor libros Regum nonnulli, ut dixi, sed neque id quidem contra tot Mss. fidem admitti potest, etiamsi aliunde ex Sigeberto statuere velis, Isidorum Seniorem Cordubensem quosvis alios diversos commentarios in quatuor libros Regum composuisse.

17. De mss. Exemplaribus, ad Zaccarianam editionem collatis, egi cap. 43. Ea autem quae a me visa sunt, breviter indicabo. Cap. 94 recensebo Codicem Vaticanum 626, in quo hi commentarii Expositionis nomine nuncupantur, et quaedam adduntur, ad Appendices rejicienda. De Codice Vaticano 5002 nuper dixi. In Cod. Regio-Vat., de quo cap. 100, titulus est, Tractatus in libro Geneseos: et initio: Praefatio Isidori episcopi in libro Geneseos. Isidorus lectori [Col. 0418C] salutem. In Codice Palatino 275, cap. 102, commentarii 533 Isidori praemisso versiculo,

Isidorus Bresit dictando patenter inhaesit:
ac fortasse quaedam in eo Codice sunt ex commentariis litteralibus, ut tunc dicam. Ibid. In Cod. Palat. 276, Explanatiuncula sancti Isidori in libros Regum, insertis quibusdam fragmentis nondum editis. In Codice Ottoboniano 53, cap. 105, post praefationem super Vetus Testamentum inscribitur Expositio libri Geneseos, etc., ut vulgo in Editis.

18. Quid causae esse putem cur, cum Isidorus ipse commentariis suis titulum fecerit, tantopere libri mss. et editi in hujus operis inscriptione varient? Ex Ildefonso discimus, Isidorum secretorum Expositiones [Col. 0418D] sacramentorum cognominasse. Grialius titulum primaevum restituere voluit, inscripsitque: Mysticorum Expositiones sacramentorum, quia Isidorus in prologo ait: et sunt plena mysticis sacramentis. Sed potuit Isidorus mystica sacramenta in prologo appellare ea quae secreta sacramenta in epigraphe vocavit. Itaque libentius retinebo secretorum Expositiones sacramentorum. Joannes diaconus in Vita S. Gregorii, lib. IV, cap. 77, nomen expositionis, de his commentariis loquens, usurpavit: Cujus (Gregorii) facundiae consonantiam Isidorus, Hispalensis urbis episcopus, in Expositione Geneseos admiratus: Sumpta, inquit, sunt ab auctoribus haec Origene, Victorino, Ambrosio, Hieronymo, Cassiano, [Col. 0419A] Augustino, Fulgentio, ac nostris temporibus insigniter eloquente Gregorio.

19. Griallus in not. observat Isidorum perstudiosum quidem fuisse Fulgentii, sed hujus nullum locum a se in his Expositionibus repertum: adeoque nomen Fulgentii in textu omisit, omissum quoque in veteribus nonnullis exemplaribus. Sed cum Joannes diaconus saeculo IX in prologo Isidori nomen Fulgentii legerit, et vetera exemplaria consentiant, omnino retinendum est, tum quia difficile est affirmare nihil Fulgentii in his Isidori commentariis reperiri, tum quia deesse videntur similes alii Isidori commentarii, tum denique quia potuit Isidorus ex aliis Fulgentii libris, qui ad nos non pervenerunt, aliqua excerpere.

[Col. 0419B] 20. Quod autem Isidorus in mysticis et allegoricis interpretationibus eruendis versetur, minime culpandus est, non solum quia jam prius sensum litteralem exposuerat, ut mox dicam, sed etiam quia gravissimos secutus duces, nec sine certa ratione hanc viam tenuit. Uberrime et doctissime de hoc argumento disserit Petrus Lazeri 534 in praefatione ad Brunonis Astensis commentarium in quatuor evangelistas. Sunt, inquit, explicationes eaedem in Patrum scriptis frequentissimae: ut si demptas eas ex eorum scriptis velis, peritura hujusmodi sint opera ferme tota. Praeter Gregorium, Bedam, Origenem, allegat omnium sententia et vocibus probatissimos laudatissimosque Patres, Hilarium, Ambrosium, Hieronymum, Augustinum. Rationes deinde affert, cur [Col. 0419C] Patres in allegoricis interpretationibus frequentes erant, nimirum ut austeriora praecepta morum sapore quodam non illiberali condirent, praesertim quia cum ad populum frequenter verba facere deberent, somniculosis auditoribus usi fuissent, nisi allegoricas et mysticas interpretationes adhibuissent; quae eruditis quoque et ingeniosis auditoribus non placere non poterant.

21. Idem Lazerus morem veterum Patrum exponit, quo ipsi verba ex aliis antiquioribus passim sumebant, veluti flores e diversis pratis decerpentes, saepe etiam in aliis operibus a se dicta repetebant. Nec vero novis sive interpretationibus efferendis, sive sententiis cudendis scriptor hic allaborat, sed antiquiorum Patrum floribus veluti decerpendis, probatissimis [Col. 0419D] scilicet explicationibus, institutionibus, documentis, effatis, ut nihil aliud voluisse videatur quam ut qui commentarium suum legeret, quae in aliis omnibus utilia et praeclara inveniuntur, ea haberet in suo. Hoc de Isidoro aiebat Braulio: Quaestionum libros duos, quos qui legit, veterum tractatorum multam supellectilem recognoscit. Et Isidorus in prologo: Veterumque ecclesiasticorum sententias congregantes, veluti e diversis pratis flores lectos ad manum fecimus.

22. Paulo post ita pergit Lazerus: »Non autem id primum ab auctore factum, neque hoc novum esse, ut qui sermones haberent ad populum, ex aliis ipsorum operibus istos mutuarentur, facile sibi persuadebunt, qui animadvertant, in Augustino aliisque Partibus multas homiliarum partes iisdem sententiis, [Col. 0420A] verbis etiam constare ipsis quae in aliis elaboratissimis eorum operibus inveniuntur, quod quidem illos fecisse putandum est, vel ut labori non utique necessario parcerent, vel quod illa commodius quam factum fuerat, dici posse diffiderent: vel id fiebat harum homiliarum et sermonum frequentia, quae ad meditandum cogitandumque tempus nullum suppetebat«. De frequentia hac concionum fuse disseruisse animadvertit Bernardinum Ferrarium de Rit. sacr. concion., cap. 18, et Binghamum 535 tom. VI Orig. eccles., lib. XIV, cap. 4, 5 et 6. In Sylloge dissertationum Italica lingua studio Zaccariae coepta, quae adhuc post ejus obitum continuatur, t. XI, p. 126, exstat ejusdem Zaccariae, Dissertazione detta in Lucca nell' academia di Storia ecclesiastica [Col. 0420B] il di 26 Marzo 1753 ritoccata poi, ed accresciuta, sulle antiche concioni ecclesiastiche, ubi plures alios de eodem argumento scriptores laudat.

23. Et Isidorus quidem non solum in his commentariis, sed in aliis quoque suis operibus verba, non minus a se olim usurpata, quam in aliorum Patrum scriptis reperta, libenter adhibet. In commentariis autem praecipuus ejus scopus fuit ut diversas Patrum expositiones in unum colligeret, ac legentibus repraesentaret. Ac fortasse primus ipse fuit qui eum interpretandi ordinem ac viam constanter tenuerit: post ipsum multi simili modo sacras Scripturas exposuerunt, sive Patres, a quibus verba et expositiones mutuabantur nominarent, sive secus: ea fere methodo quam Xystus Senensis de Beda refert lib. IV [Col. 0420C] Biblioth. sanctae: In Rhapsodiis, sive Stromatibus, vel Collectaneis congregavit mysticas magis quam historicas expositiones ex probatissimis Ecclesiae doctorum sententiis dictisque hinc inde interruptim et interpolatim collectas, nonnullis etiam de suo insertis ad imitationem sensus eorum, ubi opportunum fuit, quo diversi Patrum sermones, ac periodi vel aptius inter se cohaererent, vel breviores et illustriores redderentur. Ildefonsus, Isidori discipulus, non solum e suo magistro, sed etiam ex Augustino et Gregorio plura desumpsit, praesertim in eo opere quod Annotationes de cognitione baptismi inscripsit, ut loca demonstrant in editione Matritensi Patrum Toletanorum ad marginem diligenter indicata: quod neque Ildefonsus ipse dissimulavit; nam in prologo ait: Non nostris novitatibus [Col. 0420D] incognita proponentes, sed antiquorum monita vel intelligentiae reserantes, vel memoriae annotantes.

24. In opusculis veterum quorumdam scriptorum Bononiae editis 1755, recensente doctissimo viro Trombellio, exstant Claudii Taurinensis commentaria in libros Regum: in quorum prologo ita Claudius: Et quia tu saepe a me requiris multarum rerum absolutionem, maximeque in Pentateucho atque libro Regum . . . . ; atque in eis non ex meo ingenio, sed ex illustrium doctorum judicio; neque ex propria temeritate, sed ex aliorum auctoritate interrogationibus tuis, non quantum debui, sed quantum potui, satisfeci, etc. Advertit 536 Trombellius in not., Claudium interdum Isidori nostri Expositiones exscribere, sed verbis aliquando diversis, et ordine nonnihil immutato. [Col. 0421A] Constat simili modo alios commentariorum et homiliarum auctores ex Isidori hoc aliisque operibus profecisse, Bedam scilicet, pseudonymum Eucherium Lugdunensem auctorem commentariorum, Rabanum Maurum, Martinum Legionensem, alios.

25. Ex hac interpretandi ratione collectis hinc inde veterum Patrum expositionibus, natae sunt eae collectiones quae Catenae in sacram Scripturam appellantur, in Bibliis etiam excusis exstantes. Editio quae in hoc genere optima censentur haec est: Biblia sacra cum glossa ordinaria primum quidem a Strabo Fuldensi collecta; nunc vero novis Patrum cum Graecorum tum Latinorum explicationibus locupletata: annotatis etiam iis, quae confuse antea citabantur, locis: et Postilla Nicolai Lyrani, additionibus Pauli [Col. 0421B] Burgensis, ac Matthiae Thoryngi replicis, ab infinitis mendis purgatis in commodioremque ordinem digestis, per Fr. Franciscum Feuardentium ordinis Minorum, Joannem Dadraeum, et Jacobum de Cuilly, theologos doctores Parisienses. Lugduni, 1590, sex vol. in fol. Feuardentius, in epistola dedicatoria ad Xystum V, auctorem glossae ordinariae et interlinearis post Strabum Fuldensem nominat Ambrosium Laudunensem, quem alii Anselmum dicunt. Post Hieronymi prologos sunt prothemata glossae ordinariae in Genesin. Laudantur post alios Isidorus et Beda mystice. Primordia generis humani, quibus ipsa luce perfrui coepit, bene comparantur primo diei, quo Deus lucem fecit. Et haec aetas tanquam infantia putanda est ipsius universi saeculi, etc., cap. I Genes., ad verba Et spiritus Domini ferebatur super aquas allegatur Isidorus: [Col. 0421C] Corda scilicet fluctuantia, quae mentis quietem amiserant, quia eis spiritus non innitebatur, etc. Simili modo Isidori Expositiones inseruntur in primis sacrae Scripturae libris, comprehensis quatuor Regum. Indicatur etiam Isidorus ad librum Job; sed solum quaedam ejus verba in medium proferuntur ex libro de Ortu et Obitu Patrum.

26. Manu exarati Codices multi sunt, in quibus hujusmodi asservantur Catenae Patrum, scilicet Biblia sacra, sive partes eorum quaedam cum scholiis seu glossis ex commentariis Patrum, ac nominatim Isidori. Blandinius tom. l Cod. Latin. biblioth. Laurent. Med., plut. 16, num. 38, describit Codicem Deuteronomii saeculi XIII, cum 537 scholiis, quorum auctores sunt Rabanus . . . Isidorus, etc. Ibid. plut. 17, [Col. 0421D] num. 14, Codicem Exodi saeculi XII, cum commentario ex Operibus Rabani . . . Isidori, etc., et num. 17, Leviticum cum commentariis Hesychii . . . Isidori, etc. Idem tom. IV, plut. 9, S. Crucis cod. 3, membr., saeculi XIV, refert Postillas variorum SS. Patrum in Octateuchum, ut Ambrosii, Isidori, etc.

27. Genesis et Exodus cum glossis veterum, ut Hieronymi, Isidori, Strabonis, etc., exstant in Codice membranaceo Vaticano-Palatino num. 59, saeculi XIV circiter. Isidori glossa incipit: Primordia generis humani, quibus ista luce frui coepit, bene comparantur primo diei, quo Deus lucem, etc. Codex Vaticano-Palatinus membranaceus num. 60, ejusdem fere aetatis, exhibet Leviticum, Numeros [Col. 0422A] et Deuteronomium cum glossa ordinaria, etc. Isidorus incipit: Omnis hostiarum diversitas Christi hostiam praefigurabat, etc. Ex Isidori commentariis haec et alia ejus nomine in Catenis prolata, libere non ad verbum desumpta sunt. Expositio Isidori in Leviticum ita incipit: Sequens Leviticus liber hostiarum diversitates exsequitur, quarum typus imaginem passionis Christi praeferebat.

28. Bibliotheca vetus Vaticana plures nobis hujuscemodi Codices offert. In Cod. 52 est Genesis cum expositionibus Patrum, Isidori, Hieronymi, Augustini, Bedae, Gregorii, et cum glossis morali, interlineari et aliis: in Cod. 54, Genesis et Exodus cum expositionibus Isidori, etc., Strabonis, cum glossis mystica, allegorica, et interlineari. In Codd. [Col. 0422B] 55 et 56, idem cum Expositionibus Isidori, etc. In Cod. 57 et 58, Exodus cum Expositionibus Isidori, etc. Sic Codices 59, 60 ad 66, referunt expositiones Isidori vel in Leviticum, vel in Numeros, vel in Deuteronomium, vel in Josue, vel in Judices, vel in libros Regum.

29. Et in hos quidem omnes sacrae Scripturae libros commentarii Isidori supersunt, ex quibus scholia, sive glossae, aut expositiones ad Catenas Patrum constituendas excerptae sunt. At Codex Vaticanus 107 Ezechielis prophetias continet cum expositione Hieronymi, Gregorii, Isidori, etc. Ita alii Codices Isidori Expositiones in alios sacrae Scripturae libros commemorant; sed, ut distinctius mox explicabo, quaedam tantum Isidori verba ex variis ejus opusculis [Col. 0422C] desumuntur ad unius vel alterius loci explanationem.

30. Quaerendi hic locus est an Isidorus libros omnes Veteris 538 ac Novi Testamenti exposuerit; et an praeter eos commentarios, quos editiones vulgo praeferunt, alii alicubi exstent. Ex Braulione quidem et Ildefonso minime ostendere possumus, Isidorum in universam sacram Scripturam perpetuos commentarios elaborasse. De Veteri Testamento Bayerius duos producit auctores, Sigebertum Gemblacensem, et ante hunc, ut putat, Honorium Augustodunensem. Sigebertum Honorio antiquiorem dicere debuit; nam Sigebertum anno 1113 obiisse, Honorium circa annum 1120 floruisse traditur. Sigebertus: Totum Vetus Testamentum simpliciter exponendo percurrit. Honorius: Totum Vetus Testamentum dupliciter exposuit, [Col. 0422D] historice et allegorice. Trithemius vero libros omnes Veteris Novique Testamenti singillatim enumerat, in quos omnes commentaria Isidorum edidisse testatur, ut supra cap. 47 relegere poteris. Ex quo, ut videtur, Eisengreinius Isidori commentarios in Evangelia et Pauli Epistolas doctissimos laudavit.

31. Putat Nic. Antonius Trithemii verba referri posse ad Prooemiorum librum, sive mysticorum Expositiones sacramentorum, et in hanc rem auctores allegat Ambrosium Morales, Bellarminum et Padillam. Sed certe Trithemius Prooemia et Expositiones, quae exstant, ab Expositionibus in alios Veteris Novique Testamenti libros apertissime distinxit. Potius ergo credendum Trithemium id asseruisse partim [Col. 0423A] auctoritate Sigeberti et Honorii permotum, partim quod de commentariis litteralibus in universam Scripturam nonnullum vestigium apparet in prologo ad expositionem allegoricam Genesis: Et quia jam pridem juxta litteram a nobis sermo totus contextus est, necesse est ut praecedente historiae fundamento allegoricus sensus sequatur. Grialius in not. de jactura hujus litteralis commentarii conqueritur, nisi forte, inquit, id glossae sunt quae vocantur ordinariae.

32. Reponit Nic. Antonius glossam ordinariam Straboni Fuldensi communiter tribui. Isidori haec verba, pergit, sic non male intelligimus forsan, ut scribere fecerit per amanuenses suos Biblia sacra, hoc est textum sacrorum librorum: et in fine cujusque capitis sive sectionis expositiones suas has mysticas, veluti glossam, [Col. 0423B] sublexi. Quo videntur ea ex initio capitis 1 respicere: Creatura coeli et terrae quomodo historialiter ab exordio principii condita sit, legimus: sed qualiter in Ecclesia spiritualiter a doctoribus accipiatur intelligamus. Sed praeterquam quod haec ipsa verba capitis 1 ad commentarium 539 quoque litteralem referri non incommode possunt, Isidorus certe in prologo affirmat se jam pridem juxta litteram totum sermonem contexuisse, adeoque vix intelligi potest, quod Expositiones suas in fine cujusque capitis, sive sectionis veluti glossam subtexuerit, si sermo, jam pridem juxta litteram contextus, esset textus ipse sacrorum Bibliorum per Isidori amanuenses exaratus. Praeterea, cum explicatio sensus litteralis explicationem sensus mystici praecedere debeat, cum ait Isidorus: Necesse [Col. 0423C] est ut, praecedente historiae fundamento, allegoricus sensus sequatur, omnino intelligit, in historiae fundamento non solam litteram textus praecessisse, sed etiam expositionem sensus litteralis.

33. Saepe Isidorus diversos sensus quibus sacra Scriptura accipienda est distinguit et explicat: ac diserte lib. I Sentent., cap. 18, Lex divina triplici sentienda est modo: primo ut HISTORICE, secundo ut TROPOLOGICE, tertio ut MYSTICE intelligatur. HISTORICE namque juxta litteram, TROPOLOGICE juxta moralem scientiam, MYSTICE juxta spiritalem intelligentiam. Ergo sic historice oportet fidem tenere, ut eam et moraliter debeamus interpretari et spiritaliter intelligere. Vix ergo dubium esse potest quin Isidorus et antequam ad alios sensus sacrae Scripturae exponendos [Col. 0423D] se accingeret, litteralem explicuerit, et hoc ipsum significaverit, cum totum sermonem juxta litteram a se contextum fuisse dixit, post quem allegoricus sensus necessario sequeretur.

34. Conjectura Grialii de glossa ordinaria fundamentum aliquod posset habere in Sigeberti verbis: Simpliciter exponendo percurrit. Sed cum aliae glossae illi similes quae ordinaria dicitur esse potuerint, ac revera sint, de glossa ordinaria non valde laborandum nobis est: satis enim erit, si Isidorus sacram Scripturam simplici glossarum expositione percurrerit. De glossa ordinaria satis consentiunt eruditi, Walafridum Strabum ejus auctorem esse, aut saltem eam ex Rabani Mauri ore excepisse: cujus editiones exhibentur tom. V Hist. litter, Gall., pag. 62. Et cum [Col. 0424A] Rabanus Walafridi magister Isidori perstudiosus fuerit, hujusque scripta compilarit, facile intelligimus, in glossa ordinaria multa esse ex Isidoriana penu deprompta. Pro Rabano auctore glossae facit Notkerus Balbulus, cap. 4, lib. de Vir. illustr.: Si glossulas volueris in totam Scripturam divinam, sufficit Rabanus Mogontiacensis archiepiscopus.

540 35. Aliae sunt glossae Hugonis a S. Caro, aliae glossae marginales et interlineares Anselmi Laudunensis, alia glossa magistralis in psalmos, sive glossatura major Petri Lombardi. In appendicibus ad Commentarios Menochii editae sunt glossae divinorum librorum Roberti de Sorbona, in quibus pariter multa ex Isidori libris excerpta reperimus. Turneminius, qui eas glossas edi curavit, [Col. 0424B] observat Robertum de Sorbona Patrum textus quosdam aliter ac nunc leguntur citare, ejusque lectionem non raro sibi et probabiliorem et commodiorem visam fuisse. Fuit Robertus Poenitentiarius, vel Sacellanus S. Ludovici regis Galliae, ac collegii Sorbonici fundamenta jecit, saeculo videlicet XIII.

36. Ducangius in praefatione ad Glossarium med. et inf. Latin., num. 49, disserit de glossis variis cum ineditis, tum editis in sacra utriusque Testamenti scripta, quarum aliae, incertis auctoribus, latent in bibliothecis, aliae suos laudant auctores, inter quas eminent glossae hoc titulo inscriptae in Codicibus Corbeiensis monasterii, S. Germani Parisiensis, et collegii Navarrici Parisiensis: Guillelmi Britonis ordinis fratrum Minorum opusculum difficilium [Col. 0424C] vocabulorum bibliae, ex glossis sanctorum. Brito obiit anno 1356, cujus fortasse etiam sunt Synonyma edita Parisiis 1508. Ad glossas biblicas Ducangius refert librum qui inscribitur Mammotrectus, cujus nominis rationem et etymon sic prodit auctor in prologo: Et quia morem gerit talis decursus paedagogi, qui gressus dirigit parvulorum, Mammotrectus poterit appellari. Auctor fortasse scripsit, aut scribere voluit Mammothreptus ex Graeco . Tribuitur hic liber Marchesino ordinis Minorum, qui vixit anno circiter 1300, vel, ut alii volunt, anno 1450. Opus excusum fuit Moguntiae, in ipsis typographiae initiis 1470 per Petrum Schiffer de Gernsheim.

37. Istiusmodi autem glossis biblicis conficiendis si [Col. 0424D] Isidorum viam aperuisse dixero, non certe deerunt probabiles, quibus id ostendam, rationes. Codex Regio-Vaticanus 310 saeculi IX circiter inter alia Isidori opera hunc titulum exponit: Incipiunt glossae ex Novo et Veteri Testamento, seu ex Etymologiarum (sic) spiritualiter compositae. Fortasse legendum specialiter pro spiritualiter:i nam eodem litterarum compendio utrumque adverbium scribi solet, ut advertit Mariana in not, ad cap. 3 lib. I Isidori contra Judaeos. 541 Est glossarium copiosissimum, quod incipit: Abavus, pater proavi, id est, avus avis Abba, pater. Syrum nomen est. Desinit: Zizania lolium. Quaedam occurrunt quae neque in Etymologiis Isidori, neque in Bibliorum vocabulis reperiuntur, ut Abasu, infama, domus: pro quo in aliis glossariis [Col. 0425A] Abaso, infima domus.---Abusitatus, minus instructus in scientia.---Adverruncat, multum verum facit.---Altruncat, avertit, alienat.

38. Multo tamen probabilius Isidoro adjudicari poterunt glossae secundum sacrae Scripturae libros digestae, quas in veteri Codice 1 ms. Archivii Vaticani, cap. 107 describendo, post Etymologias reperi. Deest finis Etymologiarum, et initium glossarum, adeoque resciri nequit an glossae auctoris nomen praetulerint. Sed tam glossae quam etymologiae eadem veteri manu exaratae sunt; non tamen perveniunt glossae nisi ad caput 3 libri II Regum, vel quia librarius caetera describere neglexit, vel quia in exemplar mutilum incidit. His certe glossis aptari posset titulus libri in catalogo Gotwicensi saeculi XII [Col. 0425B] recensiti, de quo cap. 46, num. 8, videlicet Isidorus breviter super totam bibliothecam, hoc est, super universam sacram Scripturam, ut tunc interpretabar. Inter opera Isidori dubia has glossas, quamvis imperfectas, reponere est animus: nam praeterquam quod multa sunt in ipsis certe Isidoriana, eas ad expositionem litteralem Isidori pertinere cum alia suadent, tum quod multa verba in eis explicantur, quae non in aliis Bibliis facile reperientur, nisi in Gothicis Toletanis cum prooemiis Isidori, quae ita ab ipso Isidoro digesta et disposita fuisse Burrielius in sua epistola ad D. Petrum de Castro arbitrabatur. Editio quidem bibliorum Toletanorum vetustissima est, ab exemplaribus versionis Hieronymianae, quae Hieronymus ipse in Hispaniam misit, originem trahens, [Col. 0425C] ut fusius cap. 87 narrabo.

39. Exempla quaedam proferam, ex variis lectionibus ejusdem exemplaris Toletani a Blanchino editis in Vindiciis Vulgatae Latinae editionis. Cap. XXXV, vers. 5, Genesis Vulgata nostra, Non sunt ausi persequi recedentes; exemplar Gothicum Toletanum, cedentes. Glossator ita, cum glossa obedientes. Augustinus quaest. 112 in Genesim: Et non sunt consecuti post filios Israel. Cap. XLVII Genesis vers. 11, Vulgata nostra in optimo terrae loco; versio antiqua, in optima terra. Biblia Toletana, in optimo terrae solo; ita etiam glossator: 542 sed fortasse distinxit in optimo terrae, solo Ramesses; nam versio antiqua exhibet in optima terra, in terra Ramessem. Plures sunt hujusmodi variae lectiones glossis nostris [Col. 0425D] et Bibliis Toletanis Gothicis communes, quas frustra quaeras aut in versione vulgata Hieronymi, quae nunc circumfertur, aut in versione antiqua, aut in variis versionibus quas e SS. Patribus Petrus Sabatier diligentissime collegit. In notis ad Glossas eas peculiares lectiones singillatim observabo.

40. Non dissimiles aliae glossae biblicae exstant in Codice Regio-Vaticano 215, fortasse Caroli, Carolomanni, et Ludovici temporibus exarato, de quibus fit mentio in fine continuationis Chronici Isidoriani: ac de Carolo dicitur: Cujus regni annus nunc agitur XXXVII. Glossae in Genesin sic incipiunt. Incipit liber Genesis. In principio---in ordine creaturarum. Coelum et terram---informem materiam, unde coelestia et terrestria [Col. 0426A] formata sunt. Inanis---inutilis. Spiritus Dei ferebatur,---id est, Providentia, qualiter cuncta creasset. Praecedunt glossae in prologum Hieronymi, sed litteris fugientibus, vix ut legi possint. Etsi autem hae glossae cum glossis ex Vaticani Archivii Codice edendis saepe conveniunt, saepius tamen differunt.

41. Bibliothecae veteris Vaticanae Codex 202, quem cap. 93 describam, exhibet dicta domni Ysidori de libro Genesis ad litteram, quae, ut tunc exponam, in commentario allegorico non reperiuntur, ac proinde fortasse fragmentum sunt commentarii litteralis. In Codice Palatino 275, de quo cap. 102 agam, inter alias aliorum expositiones litterales in sacrae Scripturae quaedam loca referuntur Isidori [Col. 0426B] quoque nonnullae interpretationes, quae ad commentarios quidem morales, quos habemus, non pertinent, et, attenta rei natura, ad commentarios litterales propius accedunt.

42. Quoniam vero quidam commentarii in nonnullos sacrae Scripturae libros in catalogis Codicum mss. indicantur, aut etiam editi circumferuntur, qui tametsi Isidori nomine insigniti, ejus tamen non sunt, aut an sint dubitari jure potest, de singulis nunc dicendum. Ea quae ex Bibliis cum glossa ordinaria editis Isidoro attribui possunt vel in librum Job, vel in Ezechielem, vel in duodecim prophetas minores, vel in quatuor Evangelia, vel in Epistolas Pauli, vel in Actus apostolorum, non ex commentariis 543 ejus peculiaribus in hos libros deprompta [Col. 0426C] sunt, sed ex sententiis et expositionibus quae in diversis operibus ejus, aut ipsi attributis, reperiuntur.

43. Post explanationem historiae divinae legis, quo nomine secretorum expositiones sacramentorum in Codice Vaticano 627, quem cap. 94 recensebo, vocantur, sequitur in eodem Codice opus sine titulo et nomine, quod incipit: Quisquis de Deo loquitur, curet necesse est, etc. In inventario bibliothecae Vaticanae inscribitur, Interpretatio Isidori in Job: sed revera neque est interpretatio in Job, sed sententiae quaedam, et uberiores in plura ac diversa sacrae Scripturae loca commentarii: neque apparet ullum indicium, aut ratio, cur miscellaneum hoc opus Isidoro adjudicandum sit: quod charactere etiam diverso ac praecedentes [Col. 0426D] Isidori commentarii, exaratum esse videtur, licet ejusdem fere aetatis, saeculi videlicet XII.

44. Cum autem ea verba quae primo loco ponuntur desumpta sint ex epistola nuncupatoria Gregorii Magni ad S. Leandrum, cui expositionem libri Job dedicavit, fortasse inde interpretationis in Job titulus ab aliquo inventus fuit. Suspicari etiam possumus hoc esse opus cujus fit mentio in uberiori seu interpolata Braulionis praenotatione de libris Isidori: Moralium libros B. Gregorii papae rogatu compendiose abbreviavit. Taio caput 22 lib. II Sententiarum inscriptum, de Tractatoribus divinarum Scripturarum, verbis iisdem Gregorii inchoat: Quisquis de Deo loquitur, curet necesse est ut quidquid audientium mores instruit, [Col. 0427A] miretur, etc. Videtur igitur hujus Codicis opus esse collectio sententiarum, praesertim ex libris S. Gregorii: cujus verba, obiter Codicem percurrens, recognosco. Initio, ut dixi, nullus est titulus, sed procedente opere, pag. 127, apponitur tanquam titulus Expositio, quin aliud addatur. Finis est: Et lavantur ergo, et nequaquam mundi sunt, qui commissa flere non desinunt, sed rursum flenda committunt. Sequuntur quaedam alia similia minutiori charactere; opus tamen imperfectum videtur.

45. Expositionem in Cantica a Cypriano Suarez, in uno tantum ms. repertam, et ex interpolata sive uberiori Braulionis praenotatione Isidoro adjudicatam, Grialius caeteris Isidori operibus adjecit, quamvis de auctore ipsi non liqueret, ut in ejus praefatione 544 [Col. 0427B] vidimus. Sed quod addit, verba praenotationis uberioris, Cantica canticorum facunda expositione elucidavit, brevissimae expositioni non satis convenire, advertendum in Braulionis uberiori praenotatione apud Bollandianos cap. 11 Vitae S. Isidori legi secunda expositione, non facunda, fortasse ut distinguatur ab altera expositione in Cantica, quae inter S. Gregorii Magni opera edita reperitur, ut nunc dicam. Fabricius in Bibl. vet. Lat., lib. III, cap. 16, num. 12, inter supposita Cassiodorii opera recenset. Expositionem in Cantica, editam Friburgi 1538 fol., cum Aponio in Cantica, et in editione Cassiodorii Garetiana: cujus Epitome, inquit, occurrit inter Opera Isidori Hispalensis. Scilicet eam ex editione regia Matritensi Breulius in suam transtulit. Garetius in [Col. 0427C] praefatione ad Cassiodorii Opera laudat supposititiam illam Cassiodorii expositionem, cujus compendium esse Isidoro tributam expositionem recte observavit. Quod compendium ab aliquo Hispano factum credi potest, quia inseruntur verba, Vox Ecclesiae, Vox Christi, ut in Bibliis Gothicis Toletanis, Vox Ecclesiae, Vox Christi. Zaccaria Expositioni in Cantica locum inter supposita Isidoro opera destinaverat.

46. Exstat uberior alia Expositio in Cantica inter Gregorii Magni Opera, quae, ut Fabricius in Bibl. med. testatur, in quibusdam Codicibus Isidoro nostro ascribitur. Ac fortasse haec est ratio cur in recenti editione Operum Isidori tom. II inter appendices, [Col. 0427D] pag. 50, Isidoro tribuatur quoddam epigramma in Castica: Hunc cecinit, etc.; quanquam ejusmodi epigramma excerptum est ex Codice saeculi X vel XI ineuntis post expositionem, ut ibi asseritur, B. Isidori episcopi in Cantica canticorum. Nescio autem, an indicetur brevis, quam dixi, expositio in Cantica, an alia uberior, quae S. Gregorio Magno ascribitur a plerisque: quamvis Placcius verb. Gregorius I Romanus pont., ex Coco p. 410 et Pamelio, asserat Commentarium Gregorii in Cantica in omnibus mss. Isidoro tribui. In veteri Codice Vaticano 650, post hoc ipsum commentarium in Cantica, quod Gregorio Magno adjudicari nunc solet, et in nonnullis vel multis Codicibus Isidori esse dicitur, legitur idem epigramma; quod a nobis inter alia Isidori dubia carmina ex hoc Codice emendatum exhibebitur. Commentarius in nostro Vaticano Codice nullum auctoris nomen [Col. 0428A] praefert: sed doctissimorum 545 Maurinorum opera effectum jam est, ut Gregorio abjudicari non debeat. Ab his omnibus expositionibus diversa est expositio Justi Urgellitani in Cantica, cujus Isidorus meminit cap. 34 de Vir. illustr. In hac etiam, ut in Bibliis Gothicis, repetuntur verba Vox Ecclesiae, Vox Christi; de qua confer Acta Sanctorum tom. VI, p. 773.

47. Idem Fabricius loc. cit. Explanationem Danielis prophetae, et de Susanna ms. Isidori nomine in bibliotheca Leidensi asservari refert ex Catalogo pag. 329; de qua judicium ferre non possumus, an sit alterius auctoris, an fragmentum aliquod ex Isidori operibus.

48. Postillas Fr. Landulphi de Neapoli super Evangelia, in quibus cum aliis Patribus allegatur auctoritas [Col. 0428B] Isidori, recenset Bandinius tom. IV, plut. 36, S, Crucis Cod. 5, membr., saeculi XIV, qui suspicatur collectorem esse Landulphum, sive Landenulphum, ordinis Minorum, Scoti auditorem, archiepiscopum Amalphitanum anno 1330. Explanationes Isidori facile desumi potuerunt ex diversis notis ejus operibus, in quibus saepe evangelica verba occurrunt et explicantur. In Braulionis interpolata praenotatione ita legimus: Super libros Moysi, et Psalterium, et quatuor Evangelia expositioni non minimo insudavit studio. Cap. 104 describam Codicem Urbinatem 11, in quo est versio Gallica Catenae Patrum in Evangelia ex Isidoro et aliis. In Catalogo mss. Codicum bibliothecae Sfortianae, qui asservatur in bibliotheca Vaticana Ottoboniana num. 2355, pag. 3, indicatur Expositio in [Col. 0428C] Evangelium Lucae ex Patribus, Isidoro, etc., satis antiquus membranaceus.

49. Reperio etiam apud Bandinium nonnullam mentionem Expositionis Isidori in Epistolam Pauli ad Philemonem. Nam tom. IV, plut. 34, cod. 7 S. Crucis, membranaceo, saeculi XIII, in 4 majori, exstare ait lectionarium Sanctorum. Patres ex quibus lectiones excerptae sunt, nominantur Alcuinus, etc., Damasus papa ad Joan.; et in Cata!. Pontif., Hildefonsus archiepiscopus Toletanus . . . Isidorus in Sermon., et super Epistolam ad Philem. Contra Judaeos . . . Petrus Comestor, etc. In indice clarius legitur, super Epistolam ad Philemonem, et contra Judaeos. In operibus [Col. 0428D] Isidori, atque indice locorum sacrae Scripturae a Brelio confecto ne semel quidem Epistolam ad Philemonem allegari video.

50. Restat ut de Apocalypsi verba faciam, in quam commentarios Isidorum edidisse colligere possumus ex praefatione Beati 546 ad suos commentarios in Apocalypsin, editos Matriti 1770, opera Henrici Florez. Beatus, qui Elipandi errores saeculo VIII strenue impugnavit, in praefatione ad commentarium Apocalypsis ait, se sua ex Hieronymo, Augustino, Ambrosio, Fulgentio, Gregorio, Tichonio, Irenaeo, Victorino, Apringio, et Isidoro collegisse. Id autem solum arguit Beatum quasdam Isidori interpretationes e diversis ejus operibus sumptas commentario suo inseruisse. Id commentarium nonnulli falso crediderunt esse illud ipsum quod ab Apringio confectum narrat Isidorus cap. 30 de Vir. illustr. Montfauconius in Biblioth. mss. [Col. 0429A] inter Codices Sangermanenses nominat Cod. 255 Isidori in Pentateuchum et Apocalypsin. Id quale sit, rescire non possumus. Ut autem intelligatur, quam versatus esset in Isidori operibus Beatus, advertendum, eum asserere eloquia Patrum a se interseri, ut sermo, inquit, noster paternis sententiis firmaretur, quibus verbis liber II Isidori de Offic. eccles. in multis Codicibus concluditur. Addit Beatus, se opus Etherio dicare, ut quo consorte, ait, perfruor religionis, cohaeredem faciam et mei laboris. Sic Isidorus in epistola nuncupatoria librorum contra Judaeos ad Florentinam sororem: Ut qua consorte perfruor sanguinis, cohaeredem faciam et mei laboris.



CAPUT LXVI. Libri duo Isidori contra Judaeos ad Florentinam sororem de Fide catholica ex Veteri et Novo Testamento. Editiones, Codices mss., versiones.
[Col. 0429B]

1. Hi duo contra Judaeos libri alio modo ab aliis inscribuntur. In Bignaeana editione titulus est: Beati Isidori Junioris Hispalensis archiepiscopi ad Florentinam sororem suam de Nativitate Domini, passione et resurrectione, regno atque judicio. Pro altero libro, de gentium Vocatione, Bignaeum secutus est, ut solet, Breulius. Nic. Antonius refert editionem Venetam 1483, in 4, apud Petrum Loslein, praemisso titulo, Isidorus contra Judaeos, in qua e duobus libris solum prior reperitur, mutilus, et non parum varians: appenduntur Judaeorum quaedam blasphemae fabulae de Christo et Maria ex libris Thalmud, quas edi minime opus erat. Fabricius vero in 547 Bibl. med. asserit, [Col. 0429C] librum II de Vocatione gentium cum superiore de Nativitate Domini, etc., absolvere duos libros contra Judaeos editos Venetiis 1483, in 4, sive contra nequitiam Judaeorum, Haganoae 1529, in 4, apud Joannem Secerium, Venetiis 1584, atque in Oceano juris, sive Tractatu tractatuum tom. XIV, pag. 23. In hac collectione titulus est, Isidori episcopi Hispalensis tractatus. Contra Judaeos. Editionem Haganoensem descripsi cap. 60, n. 8. Caput ultimum libri I inscribitur Superdictio operis in tabula capitum hujus editionis, sed in textu Epilogus operis.

2. Editio Veneta 1483, quam Nic. Antonius et Fabricius laudant, fortasse ea est quae exstat in bibliotheca Alexandrina Sapientiae Romae, et incipit: Ysidori contra Judaeos. Dominae et dilectae sorori Florentiae [Col. 0429D] Ysidorus. Quaedam, quae diversis, etc. Est primus liber contra Judaeos. Non numerantur capita: ultimum est: Quod Judaei excaecati debuerunt Christum negare, et quidquid de Christo fuerat prophetizatum. Desinit: regnum atque judicium declaramus. In editione Matritensi, declaravimus. Pergit editio: Vide caecitatem Judaeorum contentam in suo Talmuth. Explicit libellus domini Ysidori episcopi de Fide catholica, et Novo et Veteri Testamento editus contra Judaeos impios, qui ducti sacrilega caecitate in suo Talmuth scripserunt, etc. Exponuntur quaedam aniles Judaeorum fabellae. Sequuntur testimonium Josephi Hebraei, et epistola Pilati de Christo: et in fine excerpta quaedam ex lectionibus officii de beato Isidoro: Mira res, quadam nocte dominicae nativitatis, etc.

[Col. 0430A] 3. In his lectionibus narratur quod, mortuo Leovigildo, beatus Isidorus palam arguens dictam haeresim ad palmam martyrii pervenire anhelabat. Deinde ubi Rodericus Cerratensis de S. Leandro habet nescio, vel nescitur quo praeventus praesagio, hic legitur, nescitur quo ductus spiritu. Confer cap. 14. Editio est in 4 parvo, charactere Romano satis eleganti. Exemplar bibliothecae Alexandrinae primam exhibet paginam rubris aureisque picturis ornatam. Non apparet locus aut annus editionis: in catalogo, sive in lice bibliothecae Alexandrinae refertur ad annum 1483, et ad typographum Petrum Loslein; sed, ut opinor, non alia de causa, nisi quia in eodem volumine compacti [Col. 0430B] sunt quatuor libri de Contemptu mundi, qui in hac editione dicuntur Joannis Gerson cancellarii Parisiensis, charactere longe diverso editi Venetiis 1483 per Petrum 548 Loslein de Langecen. Joan. Baptista Audiffredus in opere de Rom. edition. saeculi XV, pag. 356, meminit hujus editionis, quam exstare ait in bibliotheca privata SS. D. N. Pii VI, et in Vallicellana. Sed dicit fortasse Romanam non esse. Nic. Antonius auctoritate catalogi bibliothecae Alexandrinae, ut puto, typographum Petrum Loslein locumque editionis Venetias nominavit.

4. Isidorus duobus his libris Judaeos refellit, ac fortasse ipsum imitatus Julianus Toletanus, tres suos libros demonstrationis sextae aetatis, sive de Christi adventu adversus Judaeos inscripsit. Contra Judaeos pariter ex antiquis scripserunt Rabanus Maurus, et Agobardus, sive Amulo Lugdunensis: de [Col. 0430C] quibus Fabricius consulendus. Inter opera veterum quorumdam Patrum a Stevartio Ingolstadii edita 1616, pag. 399, recensentur nomina eorum qui contra Judaeos scripserunt, praeterito tamen nostro Isidoro, vel in primis recensendo. In bibliotheca Veneta S. Antonii antiquissimum Codicem asservari refert Thomassinus praenotatum, S. Isidorus contra Judaeos. Alii tamen alios titulos proferunt. Cap. 46 indicatum fuit hoc opus ex catalogo monasterii S. Nazarii in Laurissa, de Nativitate Domini: ac fortasse non differt ab eo quod in Monastico Anglicano dicitur Liber Isidori de miraculis Christi, et in Chronico Fontanellensi Liber testimoniorum Isidori de Christo et Ecclesia cap. cit. 46. De mss. Zaccarianis confer caput 43, in quibus idem opus interdum dicitur Contra [Col. 0430D] Judaeos, aut contra Judaeos de Christo, aliquando Fides catholica; aliquando de Passione dominica, nonnunquam Testimonia prophetarum de Christo.

5. Joannes Mariana, qui ad editionem Matritensem his duobus libris notas breves, sed oppido eruditas, ut ait Nic. Antonius, subjunxit, inscriptionem e duobus Gothicis Codicibus, quos ante sexcentos (aiebat tunc Mariana) annos descriptos fuisse constat, desumpsit, cum quinque alii Codices, quos nactus fuerat, magnopere variarent. Inscriptio Codicum Gothicorum haec est: De Fide catholica ex Vet. et Novo Testamento contra Judaeos ad Florentinam sororem suam. Mariana in notis duos nominat Codices Tarraconenses, majorem et minorem, cui maxime fidebat, unum Hispalensem: [Col. 0431A] de aliis, quos vidit, tacet. Nullum omnino, verbum facit de quodam additamento quod in fine libri II, post verba, in quibus habitat in aeternum, in editionibus Bignaeana et Breuliana apponitur, quo agitur 549 de Formulis spiritalis intelligentiae, de quibus cap. 86 disseram. Deest etiam in nostris mss. ejusmodi additamentum. In titulo operis cum mss. Gothicis exemplar ms. antiquissimum bibliothecae Barberinae convenire, Nic. Antonius affirmat. Confer excerpta cap. 43 ex Zaccarianis schedis. Puto enim, cumdem esse Codicem qui ad saeculum VIII pertinere dicitur: sed inscriptio Codicis diversa est ab ea quam Mariana protulit. Fortasse Nic. Antonius inscriptionem aliquam recentem indicat; paulo enim post ait titulum Codicis Barberini num. 230 per antiquitatem [Col. 0431B] detritum esse. Bayerius in not. ad Bibl. Nic. Antonii unum Codicem hujus operis in bibliotheca Escurialensi asservari testatur, sed nihil de titulo exprimit.

6. Fortasse hic est Codex quem Rodriguezius tom. II Bibl. Hisp. pag. 324 recenset inter alios bibliothecae Escurialensis. Est membranaceus in 8 saeculi XIV, atque inter alia aliorum opera exhibet librum I contra Judaeos, ab edito valde diversum, ut ex titulo operis et capitum Rodriguezius colligit. Titulus operis est: Incipit liber Ysidori contra paganos, hereticos et Judeos. Domine et dilecte sorori Florencie. Prologus ita corrupte incipit: Quaedam quae Deus Veteri Testamenti libris pronunciata de nativitate Domini et Salvatoris nostri secundum divinitatem, vel de incorporatione ejus, etc., coheredem faciam et mei [Col. 0431C] laboris. Incipiamus ergo de ejus nativitate, qua est ante secula a Patre generatus. Quod Christus est Dei filius a Deo Patre genitus. Ita procedunt alia capita, sed alio modo divisa atque apud Grialium.

7. Sunt etiam inter ipsa capita nonnulli tituli, quibus novum argumentum exprimitur, ut post sex prima capita: Incipiamus de ejus nomine loqui. Post aliud caput: De genere Christi secundum carnem, quia de semine Abrahae duxit originem. Post tria alia, De loco in quo nasci debuit in Bethlehem secundum prophetias. Post alia quatuor: De Virtutibus Christi et miraculis secundum prophetas, etc. Hic titulus ansam fortasse praebuit iis qui Isidori opus de miraculis Christi laudarunt. Etsi autem ms. hunc librum multum ab edito differre Rodriguezius existimat, tamen, ut ego puto, discrimen solum positum est in diversa [Col. 0431D] librorum divisione, ac nonnullis variantibus lectionibus, quae in mss. Codicibus quibusvis etiam optimis frequentes sunt.

8. In nomine Florentinae Isidori sororis plerique mss. et editi 550 consentiunt. In nonnullis mss. Martyrologiis nominatur Florentiana. Marinaeus Siculus male Floram vocavit; princeps editio anni 1483, aeque male, ut ait Nic. Antonius, Florentiam. Fatendum tamen, Florentiae nomen in multis quoque Mss. apparere, quod idem reperitur in multis Martyrologiis et in Breviario etiam et Missali Mozarabico inter recentiora officia: neque fortassis absurdum est, quod utroque nomine appellari consueverit Florentia, aut Florentina, aut simul Florentia Florentina, [Col. 0432A] ut Claudius Claudianus, et similia alia erant nomina apud Romanos. De eadem Isidori sanctissima sorore legi possunt cap. 2, 17 et 18.

9. Quod quibusdam aliis Isidori operibus accidit, ut in linguas vulgares converterentur, id etiam duobus hisce contra Judaeos libris evenisse novimus. Nam, ut Fabricius in Bibl. med. refert, fragmentum insigne versionis antiquae Theotiscae hujus operis ex Codice Colbertino, quem Baluzius communicaverat, cum Tatiani Harmonia vulgavit, atque insigni glossario auxit et illustravit Joan. Philippus Palthenius, Gryphiswald. 1706, in 4, repetitum etiam tomo I Thesauri Antiquit. Teuton. Schilteri Ulm. 1727, in fol. In editione Palthenii fragmentum Isidori exstat pag. 239, et incipit: Et cardines orbis terrae, etc. [Col. 0432B] Titulus capitis seq., Quia Christus Deus et Dominus est: Post declaratum Christi divinae nativitatis mysterium, etc. Ultimum caput: Quia Christus de stirpe David natus est: Ecce ex qua tribu. Desinit: Hic locus in Hebraeo sic habet: Et erit requies ejus gloriosa. Utique quia moriens caro ejus non vidit corruptionem secundum psalmi sententiam: Nec dabis Sanctum tuum videre corruptionem. Palthenius in praefatione ait, characterem versionis Theotiscae fragmenti Isidoriani esse Merovingicum saeculi VII, de quo Mabillonius de Re Diplom., p 49, 359, ejusmodi fragmentum pro omnium vetustissimo antiquitatum Theotiscarum hoc in genere monumento venditari posse. Advertendum, in Indice Casanatensi minus accurate versionem hanc Theotiscam factam dici ex Sermone Isidori de nativitate, [Col. 0432C] passione, etc. Pertinet enim ad librum I Contra Judaeos, cap. 2, 3, etc.

10. Versio alia librorum Isidori contra Judaeos in linguam Italicam indicatur in Codice Vaticano 5420 membranaceo, qui olim fuit e libris Francisci Peniae Hispani, celeberrimi decani Sacrae Rotae, de quo vide cap. 98, ubi advertam non esse versionem 551 duorum librorum, sed libri primi tantum, et quidem in compendium redacti. Titulus est: Santo Isidoro doctore et vescovo confonde Giudei. Ad la sua sorella, etc.

11. Exemplaria mss. operis de Fide catholica contra Judaeos, quae nobis ad manus fuerunt, haec sunt. Codex Vaticanus 939, describendus cap. 95, in quo tantum sunt dicta excerpta ex hoc opere. Codex Vaticanus 1268, eod. cap. 95, in quo simili modo [Col. 0432D] sunt quaedam testimonia extracta ex libro I de Passione Christi. In Codice Vaticano 4327 hi duo libri de Christo contra Judaeos Isidoro Juniori ascribuntur. Vide cap. 97. Ita etiam in Codice Vat. 4918 ibid. In Codice Regio-Vatic. 421, de quo cap. 100, est fragmentum horum librorum. In Codice Palatino 278, de quo cap. 102, hi duo libri, praemissa nota: In hoc volumine continentur abjectiones Judaeorum, et vocationes gentium. Caput ultimum libri I dicitur Superdictio operis anacephalaeosis. In Cod. Palat. 279 ibid., Liber sancti ac beatissimi Isidori ad Florentinam, etc. Caput ultimum libri I Anacephalaeosis. Liber II mutilus est. In Urbinate 100. Cap. 104, Praefatio, vel recapitulatio Fidei catholicae, sive superdictio operis Ysidori [Col. 0433A] Yspanensis episcopi ad Florentinam sororem suam. Sanctae sorori Florentinae Ysidorus Toletanus episcopus, etc. Jam adverti hunc errorem, quo Isidorus Toletanus episcopus fingitur in aliis quoque Codicibus librorum contra Judaeos notari. Liber I dicitur Contra Judaeos in hoc Codice, II de Vocatione gentium. In Ottoboniano 945, cap. 106, libri contra Judaeos, ut in Vatic. 4918.



CAPUT LXVII. Libri tres Sententiarum S. Isidori, sive de Summo Bono. Editiones, et mss. Codices hujus operis: versio Hispana. Julianus Toletanus, Taius, Petrus Lombardus, et alii post Isidorum Sententiarum scriptores. Quartus Sententiarum liber num Isidoro suppositus. Eruditae Bayerii Animadversiones de hoc quarto libro.

[Col. 0433B] 1. Aperte hos libros Braulio indicavit: Sententiarum libros tres, quos floribus ex libris papae Gregorii moralibus decoravit. Neque aliud Ildefonsus intellexit, cum scripsit, librum Sententiarum, scilicet opus, Codicem, volumen sententiarum: ita enim vulgo opera 552 in plures libros divisa nomine libri indicabantur: et in hoc ipso opere indicando Balbulus aliique librum Sententiarum cum Ildefonso appellarunt. Neque debuit vir doctus Scipio Maffeius in Ildefonsi verbis aliud opus a tribus Sententiarum libris diversum rimari: sic enim ait in Biblioth. Veron. mss. pag. 89, post Historiam de gratia, ubi describit Codicem in quo sunt testimonia divinae Scripturae a Sententiis diversa: Ea quoque incidit mihi cogitatio, opus istud (Testimoniorum) indicari, cum Isidori Sententiae ab [Col. 0433C] antiquis scriptoribus laudantur: huic enim multo magis quadrat denominatio quam libris de Summo Bono, qui etiam tres sunt, cum Ildefonsus Sententiarum librum unum numeret. Eodem modo librum de genere officiorum Ildefonsus nominat ac librum sententiarum, cum ille duobus libris constet: neque enim expressit unum esse Sententiarum librum.

2. Concilium Toletanum VIII cum magno Isidori elogio nominatim allegat librum Sententiarum secundum, ut observat etiam Loaisa in not. ad titulum libri. Samson abbas Cordubensis saeculo IX, lib. II Apologetici, cap. 1, sic refert: Doctor namque egregius, meritis et facundia clarus Isidorus in libris Sententiarum ait: Non ideo coelum et terram implet Deus, etc. Quod autem ait Loaisa, omnes mss. Codices [Col. 0433D] in Sententiarum inscriptione consentire, si vetustissimos quosque intelligat, ita quoque a me animadversum est in his quos vidi. In multos tamen incidi non ita antiquos, qui de Summo Bono inscribuntur, ut in iis etiam observare poteris quos ex Zaccarianis schedis cap. 43 recensui. Duo exempla ejusdem tituli refert Nic. Antonius, alterum in bibliotheca Patavina olim Canonicorum Lateranensium, alterum in monasterio S. Francisci Pincianae urbis, quod refert Morales in suo jam edito libro del santo Viage. Octonos minimum Sententiarum Isidori Codices ex bibliotheca Escurialensi Bayerius indicat, quorum terni annum Christi millesimum antiquitate superant: sed eorum peculiares inscriptiones non exprimit. Ulricus Engelbertus Argentinensis ordinis [Col. 0434A] Praedicatorum, clarus saeculo XIII theologus, inscriptionem de Summo Bono cuidam suo magno operi fortasse ex argumento indidit: quod ms. asservatur in bibliotheca Corsendoncana, teste Valerio Andrea Bibl. Belg. mss. II, pag. 70. In inventario bibliothecae Vaticanae Codex 131 praefert titulum: Ulrici de Argena ordinis S. Augustini de Summo bono 553 libri sex. 1. De laude Scripturarum, etc. Crediderim idem esse opus quod in Bibl. med. Fabr. Ulrico de Argentina ex Val. Andrea tribuitur, et sub articulo Ulrici Engelberti ord. Praed. refertur.

3. Initium cujusdam versionis Italae Sententiarum Isidori in schedis Zaccarianis sic descriptum reperio: Isidorus de Summo Bono. Cap. 1. El sommo bene è esso Dio, impero che lui è incommutabile, è non si può per [Col. 0434B] alcun modo corrompere, etc. Ubinam haec versio existat non indicatur. Fabricius existimat libros Sententiarum a Sigeberto vocari librum ecclesiasticorum dogmatum; nam qui in editione Bignaeana hoc titulo Isidoro tribuitur, auctorem, ut ipse ait, habet Gennadium Massiliensem. Bayerius addit, Placcium ex Rob. Coco p. 131 asserere, librum de Ecclesiae dogmatibus male beato Isidoro tribui: quod, inquit, num ad Sententiarum Isidori opus retulerit incertum est. Imo certum mihi est eum loqui de libro ecclesiasticorum dogmatum qui a nonnullis Augustino, a plerisque Gennadio Massiliensi, a quibusdam Isidoro, a nonnemine verius, ut suo loco dicam, Bracario Hispalensi episcopo ascribitur. Elipandus in epistola ad Migetium haereticum, quam Florezius tom. V Hisp. [Col. 0434C] sacr. p. 543 primus edidit, sic hos libros laudat: De quibus etiam beatus Isidorus, doctor egregius, in suis dogmatibus ita loquitur, dicens: Scripturas haeretici, etc. Sed Elipandus dogmatum nomine quaevis alia opera Isidori, Ambrosii, et aliorum solet appellare.

4. Sententiarum titulum praeferunt plura concilia cap. 31 indicata, Canonum collectores, aliique veteres scriptores ecclesiastici, ut Ratramnus de Praedestinatione lib. II, Jonas Aurelianensis lib. I de Institutione laicali cap. 10, et antiqui catalogi bibliothecarum cap. 46, praeter scriptores de Viris illustribus, quos cap. 47 excitavi: in quibus tamen recentiores nonnulli utramque inscriptionem proferunt; Pastrengus autem ita ut duo distincta opera commemorare videatur. Eorum antiquissimus Balbulus, saeculi X scriptor, Isidori Sententiarum librum utilissimum [Col. 0434D] esse profitetur. In eadem Sententiarum inscriptione consentire videntur duo Codices mss., quos ex Ambrosio Morale in monasteriis S. Facundi et Legionensi S. Isidori exstare Nic. Antonius refert, aliosque in bibliotheca Ambrosiana.

5. Editiones vero antiquiores hos tres libros de Summo Bono inscribunt. De editione Italica veteri circa annum 1470 operis de Summo Bono simul cum Etymologiis dixi cap. 54; quo loco retuli 554 aliam similem editionem Venetam anni 1483, aliam pariter Venetam anni 1493. Editionem veterem in 12, sine loco et anno, Fabricius in Bibl. med. laudat, allegatque Theophili Sinceri Nachrichten von alten und raren Bukern.

[Col. 0435A] 6. Maittairius editos tres libros de Summo Bono refert Lovanii in 4 per Joannem de Westfalia 1486, et Parisiis in 8 per Pigouchet 1491. Sic tom. I, pag. 475, Libri tres Isidori Hispalensis de Summo Bono, impressi per me Joannem de Westfalia, in 4. In alma Universitate Lovaniensi 1486, et rursus p. 536, Isidorus de Summo Bono impressus per Philippum Pigouchet. PP. Philippus Pigouchet cum insigni Pelicani, E. G. (id est, Enguilbertus Georgius) de Marnef, etc.

7. Anno 1493 editio librorum trium de Summo Bono a Maittairio dicitur facta Parisiis in 8, et Lipsiae in 4, per Arnoldum de Colonia. Orlandius sic refert: De Summo Bono Venetiis 1494, per Bonetum Locatelli, et per eumdem anno 1493, 4, Lipsiae 1493.

8. Idem opus editum fuit Parisiis anno 1495, in 8, per Stephanum Jehannot in vico S. Jacobi, 27 Augusti, [Col. 0435B] titulo: Isidorus de Summo Bono, ex Maittairio.

9. Prodierunt quoque Parisiis libri tres de Summo Bono apud Joannem Petitum 1519, in 12, ex Nic. Antonio et Fabricio: et Venetiis 1533, ex Nic. Antonio et epitome Gesneriana.

10. Parisina alia est editio apud Joannem Roigny via ad D. Jacobum sub Basilisco et quatuor Elementis 1538, cum inscriptione de Summo Bono, fusius cap. seq. describenda, cum ejus praefatio proferetur.

11. Margarinus de la Bigne titulum posuit Sententiarum de Summo Bono, et in operum indice Sententiarum, sive de Summo Bono: quod opus se edere ait ex emendatione Joannis Aleaume doctoris Sorbonici, adjecta praefatione, scilicet epistola ad Massonam, quae pag. 60 terg., tom. II legitur. Solet enim haec epistola in multis mss. libros Sententiarum praecedere, sed inepte, ut cap, 73 exponam, cum de ea [Col. 0435C] epistola agam, a Gratiano quoque tanquam praefatione librorum Sententiarum laudata.

12. Secuta est ejusdem operis editio cura et studio Loaisae: Isidori Hispalensis episcopi Sententiarum libri tres emendati et notis illustrati per Garsiam Loaisa Taurini apud Joan. Baptistam Bilaquam 1593, in 4. Ad Philippum principem Hispaniarum, paginis 450. Ibidem, 555 et eodem anno, Chronicon D. Isidori archiepiscopi Hispalensis emendatum notisque illustratum per Garciam de Loaisa archidiaconum de Guadalajara: in 4, pp. 96, ad Philippum II. De notis Loaisae hoc est Fabricii in Bibl. med. judicium: In illis erudita multa: illud vero prorsus destitutum naso critico, quod p. 483 scribit Loaisa: Nostris etiam [Col. 0435D] exulceratissimis temporibus Oecolampadii volumen adversus sacramentum Eucharistiae Bertramio presbytero ad Carolum Magnum ascribitur: Carolostadii opus adversus imagines ipsi Carolo Magno: Calvini quidam liber Alcuino Caroli Magni praeceptori. Exstant haec verba in not. ad lib. III Sentent., cap. 12, pag. 83, editionis Matritensis regiae, sed Fabricius omisit ea quae Loaisa in sui dicti confirmationem illico adjecit, Ut docte annotavit Xystus in Bibliotheca sua. Relege etiam quae de Ratramni, seu Bertrami [Col. 0436A] opere dixi cap. 30, num. 18. Neque tamen propterea Xystum defendo, aut Loaisam omnino excusatum volo.

13. Cum Taurim non probe excusi fuissent Sententiarum libri, Loaisa secundas curas adhibuit, ut in regia editione Matritensi emendatiores prodirent. Breulius quoque in fine suae editionis notas Loaisae cum aliis ex editione regia Matritensi depromptis inseruit. In editione tamen Taurinensi quaedam peculiaria sunt quae in Grialiana et Breuliana desiderantur; nam praeter varias lectiones in margine et notis saepius expositas, Loaisa sententias ordine numerorum distinxit, et ad marginem loca Patrum indicavit, ex quibus eae desumptae sunt. Hac notae ad marginem eodem modo in editione Breuliana Coloniae repetita adjectae fuerunt.

14. Non levis est Sententiarum Isidori commendatio, [Col. 0436B] quod Ven. Thomasius in systemate suo institutionum theologicarum, quod meditatus fuerat ex selectis veterum Patrum operibus, tres Sententiarum libros simul cum aliis excudere decreverat. Prodiit ejus Indiculus institutionum theologicarum veterum Patrum, quae aperte et breviter exponunt theologiam sive theoreticam, vulgo speculativam, sive practicam. Inter alios erant S. Isidori episcopi Hispalensis, qui obiit anno 636, tres libri Sententiarum, sive de Summo Bono. Pertinent ad utramque theologiam, maximeque ad practicam: qui bona ex parte excerpti sunt ex libris moralibus S. Gregorii papae. Exstant inter opera ejusdem S. Isidori, et separatim editi a Gaspare (corrige Garsia) Loaisa. Vezzosius, qui consilium Ven. Thomasii 556 exsecutus fuit, in not. ad Indiculum id observat: In prima Indiculi editione librariorum errore legebatur quatuor esse sancti hujus episcopi Sententiarum libros, cum tres sint solummodo. [Col. 0436C] Errorem illum secutae sunt omnes aliae Indiculi editiones quae hanc nostram praecesserunt.

15. Quatuor institutionum volumina Vezzosius edidit hoc titulo: Ven. Josephi Mariae cardinalis Thomasii Institutiones theologicae antiquorum Patrum, quae aperto sermone exponunt breviter theologiam sive theoreticam, sive practicam. Recensuit notisque auxit Antonius Franciscus Vezzosius C. R. Romae 1769. Ex typographia Marci Palearini; in 4 majori. De Isidoriano opere ita praefatur Vezzosius tom. I, num. 13 praefat.: Tria sunt Patrum sanctissimorum scripta, quartam quae constituant nostri operis partem. Eorum quod est postremum, sunt libri tres Sententiarum sancti Isidori episcopi Hispalensis, sive, ut alii scripsere, Isidori Junioris, ut hunc distinguerent ab altero Isidoro, [Col. 0436D] qui eum aetate annos centum praecesserat, et episcopatum tenuerat Cordubensem. Libri illi contexti majori ex parte ex Gregorii Magni Moralibus, theoreticam theologiam postquam initio tetigere, digrediuntur ad eam quae mores dirigit. Eos Thomasii scito damus in praesentia recusos juxta Parisiensem editionem anni 1601 adornatam ab Jacobo du Breul, monacho S. Germani a Pratis: atque descriptis in margine folii variantiis contulimus cum altero exemplo tum [Col. 0437A] a Margarino la Bigne Parisiensi theologo vulgato anno 1580, tum anno 1593 Taurini a Garsia Loaisa, qui eosdem libros doctis ornavit animadversionibus.

16. Haec Vezzosius, qui per errorem, ut videtur, Isidorum Cordubensem annos centum ante Hispalensem vixisse refert pro annos ducentos: ut enim ipse in not. ad titulum libri I Sententiarum observat, Isidorum Corbudensem floruisse constat non longe ab initiis quinti a Christo saeculi. Sed re vera ne satis quidem constat, an is Cordubensis Isidorus unquam exstiterit. Quod autem in his notis ait, editiones Parisienses, Bignaeanam et Breulianam, virorum consensione probatiores reputari, id arguit ipsum neque editionem regiam Matritensem contulisse, et quid de tribus his editionibus Isidorianis viri docti senserint ignorasse. Asserit praeterea Vezzozius, editiones Margarini et Loaisae, non secus atque ovum ovo, inter se simillimas esse; quod falsum pariter est. [Col. 0437B] Etsi enim Loaisa plerumque 557 lectionem Bignaeanam in textu retinet, tamen ad marginem et in notis passim aliam scripturam exprimit: margini etiam loca Patrum appingit, ex quibus Sententiae sunt depromptae, quod neque in Bignaeana, neque in Breuliana prima editione observatur. Breulianum tamen textum Vezzosius exhibuit, additis ad paginae calcem lectionum discrepantiis ex editione Parisiensi Bignaeana et Taurinensi Loaisae, brevibusque notis quas nos etiam recudemus.

17. Ex his editionibus satis liquet, quanto semper in pretio libri Sententiarum habiti fuerint: neque minus id constat ex mss. exemplaribus quae in bibliothecis frequenter occurrunt aliisque antiquis monumentis. Refert enim Claudius Castellanus in Monito [Col. 0437C] ad tomum I sui Martyrologii, in multis ecclesiis morem invaluisse, ut post Martyrologium opera et Sententiae S. Isidori legerentur. Mss. exemplaria nonnulla jam hoc capite indicata sunt, alia nunc breviter commemorabuntur. Cap. 61 Codex Florentinus S. Crucis Sententiarum descriptus fuit. Bandinius tom. IV Codic. Latin. S. Crucis, plut. 21, refert alium Codicem num. 8, Libri tres Sententiarum, praevia capitum tabula. Deinde S. Gregorii Magni Dialogi. Codex est membranaceus in fol. quadrato saeculi XI, cum titulis et initialibus rubricatis, et aliquot figuratis, ut ait Bandinius. Ibidem cod. 9, Libri tres Sententiarum, ut in Codice superiori. Deinde liber Exhortationum S. Augustini. Codex est membranaceus in fol. saeculi XI, rotundo ac perspicuo [Col. 0437D] charactere diligentissime exaratus, cum titulis et initialibus rubricatis, et aliquot coloratis.

18. In Thesauro Anecdotorum Pezii tom. I in fine primae partis post tractatum de gratia et virt. Deiparae, auctore Engelberto, qui obiit anno 1331, librarii subscriptio haec legitur: Explicit Engelbertus, etc., per manus monachi throni B. Virginis, et sacerdotis ordinis Carthusiensis. In margine, D. Petri, postea prioris. Additur, prioratum eum administrasse ab anno 1395, plura eleganti charactere scripsisse in membranis, ut Isidorum de Summo Bono anno 1380. Collationes [Col. 0438A] Patrum, Conradum super quinque alleluia. Explicandum esset quid sit monachus thronus B. Virginis: sed in Ducangio cum auctario nihil idoneum invenio. In voce thronarius, ait Ducangius suspectam eam esse, pro qua fortasse restituendum Centenariis, aut Officialibus. Sed fortasse thronus, et thronarius accipitur pro eo qui solio assistit, aut deservit, aut Thronus est nomen coenobii.

558 19. Rodriguezius de Castro tom. II Biblioth. II sp. pag. 321, describit Codicem Escurialensem in II, c. 19, in fol. saeculi XV, titulis capitum rubris, litteris initialibus vel rubris, vel violaceis, in quo sunt Sententiarum libri Hispano idiomate. In primo folio haec est nota: Este libro fiso sant Isidoro arzobispo que fue de Sevilta, e fue doctor. Sequitur index capitum: Capitulo primero del Soberano Bien, etc. Indicantur omnia trium librorum capita 140, sine ulla divisione librorum, et sub eodem numerorum [Col. 0438B] ordine. Opus incipit: Soberano byen Dios es, ca es syn mudamiento, e syn corronpimiento ninguno. Desinit fol. 109, mas aquellos no devemos llorar, que el parayso con grand alegria los rrescibe en sy. Explicit Ysidorus de Summo Bono. Deo gratias.

20. Auctor hujus versionis a Rodriguezio dicitur Alfonsus Martinez de Talavera. Nic. Antonius lib. X, num. 324, meminit Alfonsi Martinez a Toleto, qui regis Joannis II capellae minister fuit, et archipresbyteri de Talavera dignitate notior est, quam proprio suo et familiae nomine. Verum neque ipse, neque Bayerius in not., versionem Hispanicam Sententiarum Isidori inter hujus Alfonsi opera referunt.

21. Alius est Codex Escurialensis in IV, f. 8, membranaceus in 8, eleganter exaratus a Didaco de Astigia [Col. 0438C] anno 1467, quo continentur Tractatus Synonymorum beatissimi Ysidori archiepiscopi Ispalensis. Tractatus Sententiarum, seu Summum Bonum ejusdem beatissimi Ysydori. Liber de conscientia beati Bernardi abbatis. Sermo beatissimi Augustini de Honestate mulierum: alius sermo ejusdem beatissimi Augustini de Igne purgatorii. In fine haec est subscriptio: Hunc librum scripsi ego Didacus de Astigia Ispalensis dioecesis. Complevi et correxi ad honorem et gloriam sanctissimae Trinitatis, et beatissimae Virginis Mariae, et ad laudem et memoriam beatissimi Ysidori archiepiscopi ex praecepto Domini mei Joannis Alfonsi de Logrono Canonici ejusdem ecclesiae Ispalensis, die vero Jovis in festo sancti Fulgentii supradicti Ysidori fratris, V die mensis Januarii, sub anno a nativitate [Col. 0438D] Domini MCCCC. LXVII. Mihi parcat justus natus de Virgine Christus, ejusque trinus et unus laudetur simpiternus honor. Amen.

22. Alius Codex Escurialensis in fol. saeculi XIV, ut videtur, membranaceus, charactere magno et eleganti in III, R. 21, est imperfectus. 559 Tituli sunt rubri, litterae initiales versicolores. Alius itidem in fol. chartaceus saeculi XIII, titulis rubricatis, et litteris initialibus vario colore ornatis, cujus haec est inscriptio: Sancti Ysidori Yspaniensis de Astronomia, seu de Natura rerum. Item liber Sententiarum. [Col. 0439A] Laudatur quoque a Rodriguezio Codex Escurialensis, in quo est expositio Isidori in Pentateuchum, et opus Sententiarum quatuor libris constans, addito scilicet tribus genuinis Isidori quarto alio, de quo infra redibit sermo.

23. Omissis autem aliis mss. Codicibus Sententiarum, quorum mentio fit cap. 46 et alibi, indicem eorum texam quos ego in bibliotheca Vaticana, aut in aliis Urbis vidi. Codex Vaticanus 632, de quo cap. 94 agam, tres hos libros exhibet Sententiarum titulo, praemissa epistola ad Massonam. Codex Vatic. 633, ibidem recensendus, a veteri manu Sententiarum inscriptionem retinet, a recentiori de Summo Bono. Codex Vat. 657 ibidem titulum exhibet de Summo Bono, sed non ante saeculum XV exaratum. Eadem aetate scriptus fuit Cod. Vat. 5992, de quo cap. 98, in quo sunt Sententiarum liber I, et initium secundi, primo titulo, Quaedam Theologia, alio recentiori [Col. 0439B] de Summo Bono. In Codice Regio-Vatic. 199, de quo cap. 99, solum est recens inscriptio: Divi Isidori Hispalensis Sententiarum liber. Ibid. Codex antiquus Regio-Vatic. 255 peculiarem titulum exhibet, Incipit liber Spermologon Isidori, fortasse quia Spermologus avis est quae semina colligit, ut Isidorus sententias Patrum collegit. In Cod. Regio-Vatic. 1823 sunt tres libri Sententiarum initio mutili, ut dicam cap. 101. Ibid. in Cod. Regio-Vatic. 2093 libri tres Sententiarum hoc titulo: Capitula de libro Sententiarum domini Isidori. Liber tertius imperfectus est. In Codice Palatino chartaceo 267, cap. 102, opus inscribitur de ecclesiastica Institutione, de Summo Bono, et Sententiae, et in quatuor libros distribuitur. In Pal. 280 chart. saeculi XV, cap. 102, Isidorus de Summo Bono. Titulus libri hujus, Isidorus [Col. 0439C] Hispanus in Sententiis. In Palat. 602, cap. 103, Tres libri Sententiarum Ysidori, qui sunt veluti generales canones, si perspicaciter intueantur. In Urbinate 106, de quo cap. 104, saeculi fortasse XV, opus inscribitur de Summo Bono cum epistola praevia ad Massonam loco praefationis. In fine libri II et III titulus Sententiarum apparet. In Urbinate 1504 chartaceo, cap. eod. 104, Liber Isidori de Summo Bono: sunt tres libri Sententiarum. 560 Excerpta ex Sententiis in Codice Ottoboniano 6, cap. 105. Alia in Ottoboniano 122 ibid. In Ottoboniano 128, saeculi XIV circiter, Ysidorus de Summo Bono: sine distinctione librorum a prima manu, et continuato capitum numerali ordine. In Ottoboniano 139 ibid. fragmenta ex his libris. In Ottoboniano 159, saeculi XIV circiter, libri tres de [Col. 0439D] Summo Bono. In Ottoboniano 336, ejusdem aetatis, cap. 105, tres libri Sententiarum sancti Ysidori doctoris Ecclesiae. In Ottoboniano 508, cap. 106, saeculi XIV circiter, sententiae excerptae ex Isidoro in libro de Summo Bono. In Ottob. 1737, cap. 106, titulo recenti, Isidori libri de Deo. Cap. 107 recensebo duos Sententiarum Codices bibliothecae Angelicae, alium bibliothecae Collegii Romani, alium a me comparatum.

24. Systema quoddam theologicarum quaestionum [Col. 0440A] per certas classes tribus his Sententiarum libris primus Isidorus videtur proposuisse, cujus titulum et scopum Petrus Lombardus imitatus, theologiae scholasticae planiorem viam aperuit, Magistri Sententiarum nomen consecutus: quod fortasse nomen ipsi Isidorus praeripuisset, nisi jam tum a nobiliori opere Isidorus Etymologiarum consuevisset nuncupari. Exstabant quidem ante Isidorum (ut libros Sententiarum apud jurisconsultos omittam) Aegyptiorum Patrum Sententiae, auctore Graeco incerto, Martino abbate Dumiensi et episcopo Bracharensi interprete, quas Rosweydus, ex bibliotheca Toletana a Christophoro de Castro societatis Jesu theologo, et Salmanticae sacrarum litterarum professore acceptas, in appendicibus ad Vitas Patrum edidit. Verum hae sententiae solum exhibent quaedam apophthegmata spiritualia monachorum, nullo inter se ordine connexa. Neque multum dissimilis est collectio Sententiarum ex [Col. 0440B] S. Augustini Operibus a S. Prospero excerptarum, de qua dicam cap. 83, num. 7. Quod si Isidorus titulum inde fortasse suo operi fecit, rem ipsam multo longius promovit, digestis aliquo ordine argumentorum capitibus, et sacrae Scripturae Patrumque sententiis in sua capita relatis. Quod enim plerique dicunt, Isidori opus maxima ex parte Gregorii sententiis constare, id ita accipiendum est, ut Isidorus Gregorium potissimum sequatur; quamvis etiam passim et verba sacrae Scripturae referat, et plurium Patrum sententiis, Augustini, Hieronymi, Ambrosii, Eucherii, Cypriani aliorumque inhaereat, ut in notis Loaisae cernere licet.

561 25. Igitur cum in Isidoro perspicuum sit exemplar, quod Magister Sententiarum prae oculis certo habuit (nam libros Sententiarum Isidori laudat, [Col. 0440C] et ex iis multa sumit), nescio cur Mabillonius, quem nonnulli alii Hispani etiam secuti sunt, pag. 317 tom. I Analector. asseruerit, primum Taionem Caesaraugustanum episcopum sibi videri fuisse, ad cujus exemplum alii cum Petro Lombardo collectiones hujusmodi theologicarum sententiarum condiderint. Schoettgenius fidenter tom. VI Bibl. med. Fabricii: Adeoque Taio primus fuit, qui sententias collegit, et Petro Lombardo in hoc ipso operis labore praeluxit. Edidit Mabillonius tom. cit. Analect. praefationem Taionis ad Quiricum Barcinonensem antistitem in quinque libros Sententiarum, a se collectos ex operibus S. Gregorii papae, et initium operis. Potuit ergo facile agnoscere, et Taionem ipsum Isidori exemplo et imitatione libros Sententiarum composuisse, et [Col. 0440D] Petrum Lombardum multo magis ex Isidoro proficere potuisse quam ex Taione. Taio in praefatione ad Quiricum ait, se de sacris voluminibus, scilicet sancti papae Gregorii Romensis Sententiarum capitula, in quinque libellis discreta, imo Codicis textu conclusa, colligendo decerpsisse. Paulo post subjungit: Sed quia quorumdam titulorum capitula in ejusdem sancti papae opusculis ad supplementum rei reperire minime potuimus, ex libris sancti Augustini episcopi pauca congerere curavimus. At Isidorianae Sententiae multo [Col. 0441A] magis patent, ac plurium Patrum testimoniis comprobantur.

26. Quinque Taionis Sententiarum libri paucis ante annis Matriti prodierunt, curante P. Emmanuele Risco, Hispaniae sacrae doctissimo continuatore, tom. XXXI, a pag. 171, e veteri Codice Gothico S. Aemiliani, praemissa etiam epistola Taionis ad Eugenium Toletanum ex Baluzio, qua de alia collectione loquitur a se facta locorum S. Gregorii, quibus Vetus Novumque Testamentum illustrantur, praeter praefationem ad Quiricum, et hujus responsionem. Desideratur tamen finis cap. 33, et integrum caput 34 libri V, ut Riscus advertit: imo caput etiam 35, ut patet in ejusdem operis exemplari membr. saeculi XV, exstante in bibliotheca Medicea Laurentiana, plut. 21, cod. 18, supra cap. 43 recensito: ex quo in schedis [Col. 0441B] habeo descriptam praefationem Taionis ad Quiricum, epistolam Quirici ad Taionem, quae toti operi subjicitur, tabulam capitum quinque librorum, et nonnulla in specimen capita. Tituli capitum 562 nonnihil variant ab editis: et in libro tertio index ms. exhibet quinquaginta quinque capita, cum in editione tantum sint quinquaginta quatuor; scilicet deest in editione caput de Viduis, quod est indicatum in hoc Codice ms. post caput 7 de Conjugatis.

27. Sed cum per amicos ipsum Codicem ms. diligenter inspici curaverim, responsum mihi fuit, in indice quidem notari caput 7 de Conjugatis, sed a contextu operis omnino abesse, neque reperiri nisi [Col. 0441C] quinquaginta quatuor capita, ut in editione. Inscriptio Taionis epistolae haec est: Domino venerabili sanctissimoque viro Querico episcopo Gaius indignus Caesaraugustanae urbis episcopus, cognomento Saorohel. Facile condonabitur librario error Querico pro Quirico, et Gaius pro Taius. Sed quid illud est quod Taio dicitur cognomento Saorohel? Atqui in fine operis novum apparet nomen: Explicit liber Sententiarum Samuelis episcopi. Laus Deo. Nisi forte hic quoque legendum sit Saorohelis, vel initio reponendum Samuel pro Saorohel. Nic. Antonius Bayeriusque in Biblioth. Hisp. neutrius cognominis meminerunt. A continuatore Bibliothecae mediae Fabricii vocatur Taio, vel Taius cognomento Samuhel. Dicam quod sentio. Alicubi exstitit Codex Taionis, cujus [Col. 0441D] possessor aliquis Samuel fuerit, ac proinde liber Samuelis fuerit appellatus. Cum ergo librarius vidisset, opus Taionis et Samuelis dici, unum eumdemque hominem auctorem credidit Taionem Samuelem. Conjecturam peculiari observatione confirmo. In vetustissimo catalogo, qui inscribitur Breviarium librorum S. Nazarii, scilicet in Laurissa, Cod. Vatic.-Palatino 1877, veteres quorumdam librorum possessores nominantur, et in his: Item Missales, qui fuerunt Samuelis, Baboni, Randulfi. Collectiones Samuelis de opusculis S. Gregorii. Hunc Taionis librum esse puto, qui Samuelis olim fuerit. Post multa alia in eodem catalogo recensetur Liber Tagii (Taii) ex opusculis S. Gregorii adunatus.

28. Negari tamen non potest, antiquissimum esse [Col. 0442A] hoc cognomentum Samuelis, Taioni appositum: nam in Codice Thuanaeo, quem ante 800 annos scriptum Mabillonius putabat, inscriptio epistolae est: Domno venerabili sanctissimoque viro Quirico Taius indignus Caesaraugustanae urbis episcopus cognomento Samuel. At in Codice Gothico S. Aemiliani de la Cogolla, ex quo libros quinque Sententiarum Riscus edidit, hic tantum erat titulus: Incipit liber Sententiarum domini Gregorii papae Romensis subtractus ex libris 563 Moralium. Neque in epistola Taionis ad Eugenium additur cognomento Samuel. Imo etiamsi vere Taio cognomen Samuelis habuisset, tamen minime ab eo scriptum crederem, Quirico Taius indignus Caesaraugustanae urbis episcopus, cognomento Samuel, cum consueto more simplicius posset dicere Taius Samuel.

[Col. 0442B] 29. Ex libris Taionis cum Isidori opere collatis illud colligere licet, Taionem non solum Isidori sententias prae manibus habuisse, sed etiam plerosque titulos inde formasse; cavisse tamen, ne sententias seu verba Gregorii jam ab Isidoro collecta ingereret. Trium priorum libri primi capitum titulos exhibeo. Taio. Cap. 1: Quod Deus incommutabilis, summus et aeternus existat. 2. De Immensitate, vel omnipotentia Dei. 3. De id (pro de eo) quod invisibilis, vel incomprehensibilis sit Deus. Isidorus. Caput 1: Quod Deus summus et incommutabilis sit. Cap. 2: Quod immensus et omnipotens sit Deus. Cap. 3: Quod invisibilis sit Deus. Saepe Taio capita alio ordine [Col. 0442C] collocat: sic apud Isidorum sequitur caput 4: Quod ex creaturae pulchritudine agnoscatur creator; quod apud Taionem est caput 9 his verbis: Quod ex creaturae pulchritudine invisibilis agnoscatur aeternitas. Isidori caput 5, Quod ex usu nostro quaedam species ad Deum referantur, est caput 10 Taionis: Quod ex humanis affectionibus quaedam species ad Deum referatur, ut in meis schedis; sed praestiterit cum Isidoro legere referantur. Nam quod huic operi Isidorus titulos apposuerit, satis ex eo ostenditur quod Taio, qui Braulioni successit, jam eos ita legebat, ut ex collatione patet.

30. Arguet fortasse aliquis, Taionem meliori ordine sententiarum theologicarum systema disposuisse: [Col. 0442D] nam in praefatione ad Quiricum suam methodum totius operis ipse exponit, quam etiam his versibus (apud Mabillonium) expressit:

Quisquis amas sacram, lector, addiscere legem,
Hunc nostri studii librum percurre legendo:
Repperies facile, quidquid cognoscere malis,
Florea cuncta gerit (tum), prata virentia gestat.
Pascit amantis oves, sincera animalia, Christi,
Ostendit patriam celsam, regnumque potentem,
Tartareos ignes, et tristia non finienda.
En tibi Christus adest regnum conferre beatis,
645 Impiis e contra horrenda supplicia confert.
Sublimis anima, conscende ad regia coeli.
Impiger accurre, careas ne praemia tanta,
Et picei fontis horrendas despice flammas.
Qui versus pro ejus aetatis captu non omnino mali sunt, sed, ut videtur, quibusdam in locis vitiati exscriptorum incuria: exempli loco fortasse auctor scripsit regemque potentem, non regnumque potentem, [Col. 0443A] Nic Antonius ex hoc epigrammate colligere voluit Taium idoneum poetam fuisse.

31. Quod attinet ad methodum Sententiarum, Isidorus in primo suo libro eam ipsam tenuit quam Taio sibi proposuit. Ait enim Taius in praefatione ad Quiricum: Sumentes exordium (ab) omnipotentis Domini incommutabilis essentiae Trinitate, atque ab origine mundi hominumque plasmatione, usque ad hujus saeculi consummationem. Isidorus lib. I agit de Deo ejusque attributis, de origine mundi hominisque plasmatione, de Christo, de Spiritu sancto, de Ecclesia, de utroque Testamento, de resurrectione, de gehenna, de gloria sanctorum; quod est postremum caput 30 libri I. Reliquis duobus libris, quod commodius fortasse est, virtutes theologicas aliasque explicuit, de peccatis et vitiis disseruit; quaenam [Col. 0443B] praesulum, et principum, aliorumque sint officia, descripsit.

32. Ut autem Taio Isidorum imitatus fuit, decerptis Gregorii potissimum sententiis, ita eodem tempore Julianus Toletanus eamdem excerpendi rationem ex Augustini libris secutus est. Huc enim pertinent quae Felix Vitae Juliani scriptor refert, Excerpta de libris S. Augustini contra Julianum haereticum collecta. Hi sunt elaboratissimi illi Augustini, vel ipsius judicio (lib. II Retract., cap. 62), contra Julianum Eclanensem episcopum libri sex, de quibus, ait Nic. Antonius in Biblioth. vet., post alios Henricus de Noris Augustinianus noster agit lib. I Histor. Pelagianae. Haesi aliquantulum, fateor, ad haec verba; [Col. 0443C] quid enim est cur Nic. Antonius Norisium Augustinianum nostrum vocet? An Norisius amicus Nic. Antonii fortasse fuit, idque Nic. Antonius significare voluit? An confirmari hinc poterit nonnullorum suspicio, quod in Bibliothecam veterem Nic. Antonii quaedam supposititia irrepserint? Idem Felix inter alia Juliani opera recenset librum Sententiarum ex decade psalmorum B. Augustini breviter summatimque collectum. 565 Obscura sententia, ait Nic. Antonius, nisi decadem tantum primam psalmorum innuere voluerit. Fortasse praestiterit legere ex decadibus: nam Augustinus in plures decades psalmorum interpretationem divisit. Bayerii conjectura de peculiari psalterio Augustini pro Monicae matris usu, inter supposititia aut dubia sancti doctoris opera reposito, minus [Col. 0443D] idonea est. De Augustinianis psalmorum decadibus sermo redibit in notis ad epist. Isidori ad Braulionem.

33. Verum de Juliani Sententiis, quales fuerint judicium ferri nequit, quippe cum non exstent: ac solum observare placet potuisse Petrum Lombardum ex Juliani hoc opere valde proficere, si ad manus illi fuisset, cum ex Augustino prae caeteris Sententias suas contexuerit. De aliis autem Sententiis Isidori et Taionis, sed Isidori praecipue, adhuc quaestio superest, an ex eis ita Petrus Lombardus profecerit, ut plagii argui possit. De sex libris Sententiarum S. Brunonis Astensis, qui olim S. Brunoni Carthusiensium fundatori tribuebantur, locus hic non est disserendi: [Col. 0444A] illi enim solum versantur in Ecclesiae figuris explicandis ex sacrarum litterarum testimoniis. Cum Petrus Lombardus sibi proposuerit ex diversis Patrum libris sententias theologicas in unum corpus colligere, nihil mirum videri debet, si quaedam ad Isidori exemplum expresserit. Sic etiam a nonnullis arguitur, plura sumpsisse ex Joannis Damasceni libris de orthodoxa Fide, atque ex praeceptoris sui Petri Abaelardi scriptis, praesertim ex libris quinque Theologiae Christianae, et ex libro Sententiarum Sic et Non, sive Introductione ad theologiam. Neque praeteriri debet Hugo de S. Victore, qui anno 1140 vel 1142 obiit: cujus tertio tomo operum exstat Summa Sententiarum, sive eruditionis theologicae, septem tractatibus satis opportuno ordine comprehensa. Nonnulli addunt, Petro Lombardo praeluxisse Magistrum Bandinum [Col. 0444B] in Summa theologica, sive Sententiarum theologicarum libris quatuor, editis deinde Viennae 1519. Sed alii contra contendunt Bandini opus epitomen quamdam videri Sententiarum Petri Lombardi. Hugo Mathoud congregationis S. Mauri, qui anno 1651 typis commisit Roberti Pulli cardinalis Sententiarum libros octo, et Petri Pictaviensis Sententiarum libros quinque, contendit, Robertum istum Pullum, anno circiter 1150 vita functum, primum theologum scholasticum fuisse.

566 34. Certum ego existimo, methodum scholasticam Petri Lombardi propriam ejus esse: qua scilicet primo Sententiarum libro doctrinam de Deo uno et trino per quadraginta octo distinctiones complexus [Col. 0444C] fuit, libro secundo de creatione, angelis, et homine lapso, de gratia Dei per quadraginta quatuor distinctiones, libro tertio de incarnatione Verbi, de charitate Dei ac proximi, de virtutibus et vitiis per quadraginta distinctiones, libro quarto de sacramentis, et de quatuor novissimis per quinquaginta distinctiones. Diffici limum sane erit in hac theologiae scholasticae methodo, quae theologis olim maxime placuit, plagii Magistrum Sententiarum convincere: praesertim cum ita praeloquatur: Brevi volumine COMPLICANS PATRUM SENTENTIAS, appositis eorum testimoniis, ut non sit necesse quaerenti librorum numerositatem evolvere, cui brevitas, quod quaeritur, offert sine labore. Inter Patres vero Isidorum saepe nominatim [Col. 0444D] excitat etiam ex libris Sententiarum.

35. Fortasse autem quia quatuor sunt Petri Lombardi Sententiarum libri, in mentem alicui venit quartum quoque Sententiarum librum Isidoro affingere: quanquam Codices ex quibus descriptus hic quartus liber est, antiquiores Petro Lombardo videntur. Prodiit Sententiarum quartus liber inter appendices recentis editionis Matritensis, scilicet ex nonnullis Codicibus in quibus Isidori nomen praefert, ut in praefatione ad tomum I editor monet: et Bayerius in not. ad Bibl. Hisp. indicat Codicem Escurialensem saeculi XII aut XIII, in quo exstat. Capita sunt 65, post quorum tabulam nota haec ex ms. aliquo, ut puto, adjicitur: Finiuntur libri quatuor Sententiarum [Col. 0445A] D. Isidori: titulus est: Incipit liber quartus de rectoribus, qualiter conversationem habeant. Collector solum ex libris S. Gregorii Sententias excerpsit. Editor in nota ad titulum diserte ait: Hic liber est excerptus ad verbum ex libris Sententiarum Taionis. Tum capita suis in locis indicat, quae capitibus librorum Taionis respondent; neque enim certo aliquo ordine excerpta sunt: nonnullae etiam sententiae transpositae apparent. Non igitur assentiri possum Bayerio, qui affirmat hunc quartum Sententiarum librum in novissima editione Matritensi additum, quasi Isidori sit: quod iterum a nobis dicendum fuit, quoniam bis ipse idem crimen editori Matritensi objicit, quem ait misere delusum, postea errorem palam professum fuisse. Et quidem, 567 addit, in Escurialensi saeculi XII aut XIII ineuntis Codice lit. t, [Col. 0445B] plut. 2, num. 7, unde is liber desumptus fuit, quartus Sententiarum tribus Isidori de eodem argumento libris continuato scriptionis filo subjicitur; ut cuivis proclive sit in eumdem scopulum allidere. Multo id proclivius erit, si in fine, ut ante dixi, annotetur, finiri quatuor Isidori libros Sententiarum. Sed re vera hic liber in editione novissima Matritensi inter supposititia Isidori opera, non inter vera, aut dubia, relatus est.

36. Ex iisdem mss. Codicibus alia Sententiarum capita deprompta videntur, quae in recenti Matritensi editione libro quarto Sententiarum subjiciuntur, sic inscripta: Finiuntur libri quatuor Sententiarum divi Isidori. Incipiunt capitula alia Sententiarum ejusdem. Sunt duo tantum capita: primum sine ullo titulo, in quo de abstinentia maxime agitur, ex S. Gregorio Magno, ut in notis editor observat, alterum de Superbia, [Col. 0445C] concupiscentia, invidia atque jactantia, quod editor in praefatione ad tom. I animadvertit desumptum ex capitibus 3, 4, 9 et 10 libri III Juliani Pomerii de Vita contemplativa; quod opus in multis editionibus perperam S. Prospero ascribitur.

37. Si quis tamen contendat etiam hanc collectionem libri quarti et aliorum capitum Sententiarum Isidoro tribui posse, non facile revincetur. Et Isidoro quidem maxime congruere librum quartum Sententiarum doctissimus auctor praefationis exhibitae cap. 38, num 56 et seqq. existimabat, antequam Taionis libri Sententiarum in lucem venissent. Verum etiam post editos Taionis libros adhuc quaestioni locus est. Cum enim fontes e quibus sententiae depromptae sunt, aeque Isidoro patuerint ac Taioni, minime absurdum est quod Isidorus aut seorsum hanc collectionem [Col. 0445D] in suum usum sibi comparaverit, aut post tres sententiarum libros editos quartum adjici voluerit, qui tamen non in omnibus exemplaribus conservatus fuerit. Quod si ita est, Taio ex hoc quoque quarto libro profecit, uti certum mihi est eum ex tribus prioribus profecisse: non solum quia multa apud Taionem occurrunt quae in Isidori libris et non in aliorum operibus reperiuntur, id enim fortasse inde oritur quod aliorum opera perierint, sed potissimum quia titulos ipsos capitum saepe ex Isidoro [Col. 0446A] sumpsit, ut jam monui. Praeterea quaedam veterum 568 Patrum loca sub iisdem titulis, eodem ordine atque Isidorus, conjungit, et eodem omnino stylo procedit.

38. Rodriguezius de Castro tom. II Biblioth. Hisp., pag. 332, non omnino assentiri videtur opinioni in postrema editione Matritensi propositae, librum quartum Sententiarum ex Taionis libris excerptum fuisse: atque ad ferendum hac in re judicium putat prae oculis habendas Bayerii observationes in recensendo hoc Codice, quas ex ejus Adversariis profert, hoc loco a nobis repraesentandas.



Animadversiones Bayerii de quarto sententiarum Isidori libro in veteri Codice Escurialensi reperto.

39. S. Isidori Hispalensis Sententiarum, qui alias de Summo Bono audiunt, libri quatuor. Mirabitur [Col. 0446B] sane qui apud Grialium, Nicolaum Antonium, Gesnerum et alios, tres tantum de hoc argumento, atque hoc titulo a sancto doctore libros conscriptos fuisse legerit: id quod nobis etiam, ubi primum in Codicem nostrum incidimus, contigit: at Codex saeculo decimo tertio exaratus, atque ex antiquissimo alio, ut videtur, descriptus, testatur; in quo postquam terni illi sententiarum libri, quos bibliographi omnes S. Isidoro ascribunt, eodem prorsus titulorum ordine (si pauca, eaque levissima excipias) atque in edito Grialii recensentur, eadem prorsus manu atque praecedentis libri, ac non interrupto tractationis filo, subditur liber quartus sub hac majori rubrica, iis persimili quas absoluto libro primo et secundo scriptor indidit, scilicet: Explicit liber tertius. Incipiunt capitula libri quarti. Et nullo relicto vacuo spatio, subjiciuntur ejus libri rubricae hoc ordine: De rectoribus, etc. (ut in edito).

40. In numeris rubricarum ad numerum sexagesimum quintum proceditur. Sed error iisdem inesse videtur: nam omissa fuit rubrica 51 de bonorum Concordia, [Col. 0446C] quae habetur in corpore operis. Sequitur autem continuo in Codice major rubrica hujusmodi: Incipit liber quartus, de Rectoribus, qualiter conversationem habeant: postquam minores, quae praecedunt, 64 rubricae ordine expenduntur, attributo singulis singulari capite. Liber autem integer constat triginta et tribus foliis, formae quartae cum alterius dimidio. De quo mox recurret sermo: nunc reliqua quae habentur in Codice, exhibeamus, etc. Nunc autem ad quartum Isidori sententiarum librum, quod superius polliciti sumus revertamur.

41. Ac nobis quidem uti post eximios illos decemviros, qui inquirendis atque emendandis hujus sancti doctoris operibus jussu Philippi II Hispaniarum regis insudarunt, Alvarum scilicet Gomesium, Petrum Pantinum, Rolandum Wicelium, Garciam Loaisam (qui in iis ipsis, de quibus agimus, Sententiarum libris expurgandis incubuit, eamque in rem totos tredecim Codices, inque his binos Longobardicos excussit) J. B. Perezium 569 non uno nomine nostrum, Petrum Fontidonium, Cyprianum Suarium, Joannem Marianam, utrumque e S. J., et Petrum [Col. 0446D] Chaconem, quorum omnium labores collegit ac refinxit Joannes Grialius: uti, inquam, post tot insignium virorum, qui hanc trivere atque ornavere provinciam, altum de quarto sententiarum Isidori libro silentium, eum sancto doctori ascribere minime tutum, confidentiaeque ac temeritatis plenum opus videtur, cum vix fieri possit, ut uni alicui eorum in tanta Isidori Codicum copia ne unus quidem obtigisset nostro similis, in quo is liber antiqua aut recenti manu exaratus esset; ita quae pro hoc libro Isidoro ascribendo facere, aut saltem scrupulum movere videntur, omnino indicta relinquere, religio fuit. Ea igitur in medium adducam, sapientum scilicet [Col. 0447A] examine dijudicanda. Et primo quidem hunc librum Gregorii Magni non esse, quod pridem ego suspicatus fueram, scilicet ubi caput ipsius primum de Rectoribus magnam partem ex Pastorali Gregorii parte II, cap. 2, ad litteram descriptum observavi (admonuit me de eo notula Patris Josephi de Seguntia eo loco Codicis margini ascripta), manifesto indicio est quod capite 40, quod est de octo principalibus Vitiis, Gregorius ipse Magnus cum elogio citatur. Ibi enim legitur. Egregius doctor Gregorius insinuat sententiam illam beato Job a Domino dictam exponens.

42. Secundo scripturae ac librorum ordo in Codice nostro, qui et ipse non usque adeo recens (saeculo enim XIII videtur scriptus), et ex antiquiore alio, eoque Gothico, aut Gothici saporis omnino descriptus est: qua de re mecum profecto sentiet, quisquis in Codice nostro frequentes, quibus respersus est, Gothicismos observarit: nam in eo, domnus Isidorus, domnus Nicolaus, ex ejus temporis more pro dominus, quod alibi a nobis notatum. Item adolari et adolantes pro adulari et adulantes, jubilum pro jubilus, conlabsus pro collapsus, palfebre pro palpebre, strionis [Col. 0447B] pro histrionis, abtius pro aptius, temeritudinem pro temeritatem, Incipit dicta pro Incipiunt dicta, dignitate precelles hac fide pro praecellis ac fide: cum aliis bene multis in transcursu a nobis observatis.

43. Historia autem translationis corporis S. Isidori, in qua annum Christi 1071 memorari primum diximus, aliunde desumpta, et Codici nostro jam completo extra ordinem affixa fuit cum Martyrologiis, seu lectionibus, quas superius retulimus.

44. Tertio, quod Codex noster in veteri aliquo Hispaniae nostrae monasterio, et fortassis Oniensi, seu de Ona, ut mox dicetur, pro tironibus ad pietatem informandis scriptus fuerit, in cujus proinde bibliotheca, cum penes monachos in coenobiis servarentur vetustiores Codices, potuit integrum Sententiarum B. Isidori opus quatuor sic in Codice nostro libris distinctum custodiri.

45. Quod autem is monasterii usibus destinatus olim fuerit, liquet ex eo quod in librorum inventario, cujus olim meminimus, legitur: Psalterium Cantoris Parisiensis (Petri scilicet Lombardi, scholastici cantoris et episcopi, de quo vide Gesnerum in Petro [Col. 0447C] Cantore), quod jussit 570 fieri dompnus abbas; necnon ex nota quae sub extremum Codicis legitur scilicet: XXVII Martii anno a nativitate Domini MCCCLXXXVII, Petrus Fernandi de Crañon bachalarius in decretis, quo anno videlicet recepit habitum monachalem, perfecit legere istum librum. Videtur autem coenobium istud fuisse de Oña ex eo quod bis in postremo ejusdem folio, quod vacuum pridem relictum fuerat, legatur: Clemens episcopus servus servorum Dei dilectis filiis abbati et conventui Oniensi in ecclesia S. Salvatoris, etc. Certe ad Veteris Castellae, Asturumve, aut Gallaeciae partes olim pertinuisse, vernacula earum regionum dialectus in inventario superstes indicat, in quo legitur: Dos Domingales, unu nuevu, y otru vieju: Dos Colectarios, unu nuevu, y otro vieju.

46. Denique quod mihi multo prae aliis validius ac [Col. 0447D] praesentius in rem nostram semper visum est, Quartus hic, de quo agimus, liber non opus novum aliquod ab ipso Isidoro, aut ab aliquo alio auctore profectum, sed potius trium qui praecedunt de eorum argumento librorum complementum esse videtur: ejusque argumentum ac rubricae commodissime rubricis atque argumento priorum librorum aptantur atque agglutinantur, ut unum omnino cum illis corpus efficiant, quod in diversorum auctorum operibus rarissime accidit: nec ulla inter rubricas priorum librorum cum rubricis libri quarti communio aut confusio est.

47. Quamvis enim sequentes rubricae non multum inter se dissimiles esse videantur, videlicet: Libri III Sententiarum Isidori a Grialio editi. 1. libr. II cap. 33, [Col. 0448A] Quod ex vitiis vitia, et ex virtutibus virtutes oriantur.---2. lib. III, cap. 35 de simulatis Virtutibus.---3. lib. III, c. 5, de Tentationibus diaboli. Lib. III, cap. 6, de Tentationibus somniorum.---4. Lib. III, cap. 20, de Tepore monachorum.

48. Quartus liber Sententiarum Codicis nostri. 1. cap. 18, Quod ex virtutibus virtutes, et ex vitiis vitia oriantur.---2. Cap. 17, de nonnullis vitiis, quae virtutes esse simulant.---3. Cap. 13, Quot sint genera somniorum. 14. De nocturnis illusionibus. 15. De multimodis Argumentationibus Satanae.---4. Cap. 5, De tepiditate vel otio monachorum.

49. Licet, inquam, in his et fortassis in aliis maxima sint inter editi et Codicis nostri rubricas similitudo, longe tamen alia atque alia est in utroque loco tractatio, quod nos periculo facto didicimus. Praeterea nihil nobis, dum perfunctorie carptimque librum nostrum legimus, occurrit, quod tanto doctore indignum visum sit, aut ejus aetate recentius, aut demum aliud quod scrupulum nobis injiciat.

50. Imo e contrario stylus, si non idem, certe ab Isidori stylo minime alienus, pinguisque, ac teres, sententiisque ac Scripturae locis refertissimus est, [Col. 0448B] necnon ex Moralibus (haec altera notio est) aliisque Gregorii Magni operibus mutuatis, in quibus integrum caput 13 de Generibus somniorum, etc., totidem fere verbis atque integrum ex lib. IV Dial. Gregorii c. 48, descriptum est, ut conferenti patebit (quod), ad librum de quo agimus Isidoro ascribendum inducit: ut enim Braulio in ejusdem Vita: Scripsit Sententiarum libros tres, quos floribus ex libris papae Gregorii Moralibus decoravit. At inquit, tres, non amplius. Fateor: sed nec 571 Braulio omnia Isidori scripta complexus fuit, quod et ipse fatetur, sed ea tantum quae in ipsius memoriam venerunt commemoravit.

51. Et idem de Etymologiarum opere scribens ait, illud ab Isidoro capitibus divisum fuisse, non libris: et quod quia rogatu meo fecit, quamvis imperfectum ipse reliquerit, ego in quindecim libros divisi: cum viginti omnino numerentur, nec sit propterea qui posteriores quinque libros Isidoro abjudicet. Potuit nimirum tale aliquid in libris Sententiarum contingere.

52. Grialius autem in eo quod Operibus Isidori praemittit Braulionis elogio pro quidecim substituit, Ego in viginti libros divisi: quam lectionem unde [Col. 0448C] hauserit nescio, cum in veteribus mss. Codicibus perpetuo quindecim legatur. Mihi certe nullum hactenus videre contigit qui non ita habeat, praeter unum Ovetensem a Moralio descriptum hujus regiae bibliothecae lit. b, III n. 14, in quo legitur in corpore quinque, sed error est pro quindecim, quae vox in margine subrogatur.

53. Praeterea Codex ejusdem bibliothecae lit. et IV, n. 23, ex antiquissimo alio descriptus quindecim habet: ac prae aliis insignis Codex lit. Q, plut. 2, n. 21, anno Christi 743, seu aera 781 exaratus quindecim etiam habet. Nec vereor ne ab hac lectione dissideant Toletani Codices, quos alias consulere erit, modo Deus annuat.

54. Atque haec de rationibus dubitandi pro nostro quarto sententiarum libro sancto Doctori Isidoro tribuendo. An autem ternae quae hunc quartum librum consequuntur [Col. 0448D] majores rubricae scilicet. 1. Item capitula diversarum sententiarum. 2 De superbia, concupiscentia, invidia, atque jactantia. 3. Incipit exhortatio humilitatis: cujus auctor in Codice nostro non perhibetur, attribui Isidoro debeant, seu alii, quisquis demum librum quartum Sententiarum conscripserit, nostrum non est, nec dijudicare vacat, praesertim cum jam plus nimio in hoc Codice describendo immorati fuerimus.

55. Haec Bayerius: quaedam verba Rodriguezius alieno loco posuerat, scilicet aliisque Gregorii Magni operibus mutuatis, etc. usque ad patebit post verba consulere erit, modo Deus annuat. Ex conjectura locum restitui. Ita sentiebat Bayerius, antequam libri Sententiarum Taionis in publicam lucem venirent: [Col. 0449A] deinde sententiam hanc prorsus abjecit; sed fateri oportet nonnullam adhuc superesse rationem dubitandi. Quod de numero quindecim librorum Etymologiarum pro viginti disserit, cap. 48 a nobis rejectum est. Braulio opus Etymologiarum ait ab Isidoro titulis distinctum: Bayerius pro titulis capita refert. Opusculum inscriptum, Exhortatio humilitatis, S. Martino Dumiensi adjudicari solet, ut cap. 84 dicam.



72 CAPUT LXVIII. Praefationes in libros Sententiarum editionis Parisiensis anni 1538 et Garsiae Loaisae in suam editionem. Excerpta ex libris Sententiarum, Praefationes in Excerpta Sententiarum, scilicet in librum de Conversis, et in alium, de Praelatis inscriptum.

1. Editionis Parisiensis anni 1538 inscriptio magno cum Isidori elogio conjuncta in hunc modum est: »D. Isidori Hispalensis episcopi de Summo Bono libro III, omni hominum generi quam utilissimi. [Col. 0449B] Quibus vir ille divinus per locos quosdam communes res omnes cum humanas, tum divinas a philosophis ac theologis multis voluminibus ad summum illum finem assequendum conquisitas et traditas compendio complexus est. Jam primum foedissimis atque teterrimis mendis fidelissime repurgati studio ac labore doctiss. viri Joannis Aleaume Parisiensis doctoris theologi. Parisiis apud Joannem Roigny via ad D. Jacobum sub Basilisco et quatuor Elementis 1538.« In fine: Parisiis excudebat Joannes Lodoicus Tiletanus impensis honestiss. bibliopolae Joannis Roigny 1538. Editio est in 8, cui prologus hic praefixus est.



Candido lectori salutem.

2. Qualis quantusque vir fuerit Isidorus, summa integritatis laude quondam Hispalensis episcopus, quantaque in rebus divinis et humanis pertractandis cognitione et scientia, cum alia multa opera, tum [Col. 0449C] maxime hi tres de Summo Bono libri apertissime indicant; nihil enim mihi quidem ab eo videtur praetermissum, quod ad rerum illustrium cognitionem pertineret. Sic ille a Deo, summo illo opifice, exorsus, per caetera omnia discurrit, uti nihil, quod ad ullam rem vel utilem cognitu vel memoria dignam faceret, omisisse censeatur. Nam et omnium hominum ordines recensens, eorum cuilibet quasi certum officium praescribit. Omitto incredibilem rerum omnium varietatem, quibus notandis animus cujusque summa quadam voluptate afficiatur. Nam sive vitae morumque institutionem, sive divinarum humanarumque rerum mirificam congeriem desideres, ea omnia hi libri cumulatissime suppeditabunt, adeo ut si te his diligenter dedideris, possis quacunque de re proposita copiose et nonnulla etiam cum admiratione disserere. Quos tamen ipsos ita misere deformatos, et jam prope ab omnibus propter infinitatem errorum derelictos, 573 ad lucem revocat exhibetque Joannes Aleaume, theologiae doctor sane quam [Col. 0449D] eruditissimus: qui eos pristinae integritati et perspicuitati eadem diligentia, qua nuper Petri Lombardi Sententiarum opus, bonis omnibus instauravit. A quo quidem, cum tam eximia voluntate ad consulendum ingenuis et studiosis semper fuerit, majora quaedam magisque exquisita exspectanda censeo. Vale.

3. Ex hac editione et Joannis Aleaume emendatione Margarinus de la Bigne Sententiarum libros recudit, adeoque in utraque editione haec sunt postrema libri tertii verba, quae in plerisque exemplaribus desiderantur: Hic est enim Christianae miserationis affectus, ut pro unoquoque mortuo sacrificium Deo [Col. 0450A] offeratur. Inde est quod scriptum est: Et mortuo ne fraudes misericordiam. Ejusdem autem Joannis Aleaume studio recogniti operis Sententiarum Petri Lombardi plures editiones in Bibl. med. Fabr. recensentur, sed post annum 1538, cum tamen in descripta praefatione innuatur, Sententias Petri Lombardi a Joanne Aleaume emendatas paulo ante in lucem prodiisse.

4. Epistola nuncupatoria Garsiae Loaisae ad Philippum principem, postea Philippum III regem Hispaniae, editioni Sententiarum Isidori praemissa, cum in editionibus Matritensibus repetita fuerit, a nobis minime omitti debet.



Philippo Hispaniarum principi Garcia de Loaisa S. P. D.

5. Scientiam morum, quam Graeci appellant, a juvenitis aetatis ardore et inconstantia alienam esse, sapientes physici docent. Verum in viris principibus alia est conditio: iis enim virtus ante diem contingit, praesertim Christiana fide et religione [Col. 0450B] imbutis, qua appetitiones rebellantes in adolescentiae flore molliuntur, et humani mores divinis institutis in officio retinentur. Noverat id aptius is qui adolescenti scripsit, Juvenilia desideria fuge, sectare vero justitiam, fidem, charitatem, et pacem cum iis qui invocant Dominum de corde puro. Unde, jucundissime princeps, hos libros Sententiarum a D. Isidoro, sanguine Gotho regio orto, episcopo Hispalensi conscriptos, tibi in hac aetate dicandos censui, quos adhibitis mss. Codicibus emendavi, et notis obscuris locis aliquam lucem et novis erratis vetustatem dedi. In illis universum officium Christianum leges, quo animum ad omne virtutis genus informabis; ut adolescentiam honeste et splendide possis agere, a libidinibus arcere, et in labore, et animi patientia, litterarumque meditatione sedulo exercere: ut in provida senecta in amore rerum divinarum summa cum auctoritate et exspectatione conquiescas. Duae cum sint viae quibus ad sapientiae regiam tendimus, vox et lectio, in utraque te laborare cupio. Cum enim sis 574 ad humani imperii fastigium vocatus, principatu adepto, [Col. 0450C] debes orbem tibi subditum difficili disciplina regendi ad tranquillam vivendi rationem, ceu in portum tutissimum, dirigere; quod praesidio divino fretus consequeris, si ad praeceptoris vocem, et librorum lectionem (quod potissimum est) usum rerum addideris, quem a sapientissimo potentissimoque patre tuo, veluti a regendi peritissimo artifice, cognosces; cui melius quam Portio convenit illa nobilis M. Ciceronis exclamatio: O te felicem! a quo rem improbam petere nemo audet; simulque addisces fortunae amplitudine hoc uno animum mutari, ut prodesse populis tantum possis, quantum optimo imperio velis. Vale.

6. Ex his quoque Sententiarum S. Isidori libris Excerpta, ut vocant, multa occurrunt, neque solum in mss., sed etiam in editis. Omitto nunc agere de quibusdam sermonibus qui ex his libris excerpti sunt, ut sermo de Tentationibus, sermo de Angelis; [Col. 0450D] nam de sermonibus suus erit disserendi locus. De aliis excerptis, quae in plura concilia inserta sunt, videri potest cap. 31. Hugo Menardus in prolegom. ad Concordiam regularum, refert in Codice Floriacensi, ex quo Concordiam extraxit, exstare quasdam sententias de virtutibus et vitiis, quae monachos maxime spectant, ex multis Patribus, et nominatim ex S. Isidoro in Sententiis. Menardus putabat hunc esse librum Benedicti Anianensis ex sanctorum Patrum homiliis collectum, et ab Ardone Smaragdo indicatum: cui tamen repugnat Holstenius, existimans Appendicem [Col. 0451A] ac Codicem regularum, a se editum, esse opus ab Smaragdo commemoratum. In Codice Palatino Vaticano 216 est Excerptum, sive, ut ibi dicitur, Excarpsum ex libro S. Isidori de flagellis Dei, scilicet ex lib. III Sent. cap. 1. Ibidem est aliud Excerptum Isidori , non indicato loco: incipit: Dilectissime, omni hora habeto mortem prae oculis tuis, etc. Prima verba sunt ex lib. I Synonym. post med. usque ad per poenitentiam delicta absterguntur, in ms. poenitentia delicta omnia exstinguuntur. Pergit ms. Ille poenitentiam digne agit, etc., ut lib. II Sentent., cap. 13, usque ad finem.

7. Quaedam capita libri II Sententiarum edidit Canisius tom. V Antiq. lect., putans se librum Isidori nondum antea vulgatum in lucem proferre, de Conversis ad monachos inscriptum. De quo titulo Barthius [Col. 0451B] Advers. cap. 1, lib. XVIII: Porro ab his et similibus dictis in Ecclesia Latina speciatim Conversi dicuntur, qui positis curis rerum terrestrium solam beatitudinem veram sequuntur. Et exstat singularis libellus Isidori de Conversis, eo titulo capiendus. 575 Quo pertinet et B. Paulini epistola ad Victricium Morinorum episcopum. Adde verba in fine praefationis Cassidori ad Historiam tripartitam: Cassiodori Senatoris jam, Domino praestante, conversi explicit praefatio. Quae, ut recte Fabricius in Bibl. med. verbo Cassiodorus exponit, non confirmant, Cassiodorum ex ethnico factum tunc Christianum, sed possunt ac debent intelligi de vita monastica, quam postremis vitae annis, rerum aulicarum pertaesus, vitae saeculari praetulit. Proprie autem conversi dicebantur, qui saeculo renuntiantes ad monasterium accedebant, etiam in monachorum coetum nondum admissi, ut ex Isidori regula monachorum cap. 4 colligitur. Suspicionem [Col. 0451C] Basnagii, quod verbis epitaphii cujusdam Isidori edidit formam poenitudinis opusculum de Conversis indicari possit, neque ipse auctor approbabat. ut ex ejus verbis apparet cap. 71 referendis. Apud Canisium haec est inscriptio et praefatio.


S. Isidorus de conversis, sive ad monachos nunc primum ex mss. membranis celeberrimi monasterii S. Galli editus. Ad lectorem.

8. Hoc opusculum invenimus in mss. membranis monasterii S. Galli, tali titulo praenotatum: S. Ysidori de Conversis. Et in fine ultimae paginae: Ysidorus ad monachos. Non exstat in Jacobi du Breul recenti Isidori editione, quam accurate apparavit, multis editis opusculis, quae antea lucem non viderant. Equidem gaudeo me nactum esse hunc ms. Codicem, quantumvis littera non solum fugiente scriptum, sed pene quae legi nequeat, et vitiosissime: attamen vere thesaurum censeo, quidquid de reliquiis Operum S. Isidori Hispalensis erui potest. De Isidoro enim Juniore [Col. 0451D] hic tantum cogito: nam ut Isidoro Seniori, itidem Hispalensi, vel Isidoro Cordubensi tribuam, nec suspicari volo. Isidori esse hoc opusculum ipse testatur hic cap. 10, his verbis: Vae mihi misero Isidoro, qui et poenitere retro acta negligo, et adhuc poenitenda committo.

9. Quemnam Isidorum Seniorem Hispalensem ab Isidoro Hispalensi Juniore diversum Canisius vocet, non satis assequor. Confer caput 16 de diversis Isidoris, Constantinus Cajetanus, qui inter alia Isidori [Col. 0452A] opuscula hoc etiam edidit, agnovit ex libris Sententiarum esse desumptum: ut cernitur in hoc ejus monito ad notas et varias lectiones.

10. Librum hunc S. Isidori de Conversis ad monachos Henricus Canisius, veterum monumentorum scrutator diligentissimus, ex ms. Codice monasterii S. Galli apud Helvetios post omnes Isidori Operum editiones juris publici fecit: testatusque est Codicem illum tali titulo praenotari: 576 Sancti Ysidori de Conversis, et in fine ultimae paginae: Ysidorus (de Conversis) ad monachos. Imo et cap. 10 ejusdem libri, Isidorum se auctorem probat, dum ait: Vae mihi misero Isidoro, qui et poenitere retroacta negligo, et adhuc poenitenda committo. Haec sunt etiam Canisii argumenta, quibus stabilire nititur librum hunc non nisi ab Isidoro Hispalensi fuisse conscriptum. Sed revera Canisium (perspicacis alioqui ingenii virum) non mirari non possum: sicut et qui eum laudat pro hujus libri editione, Antonium Possevinum: illud videlicet unum, quod omnino probat, librum [Col. 0452B] alterius non esse, quam Isidori Hispalensis, non animadvertisse. Quandoquidem hunc ipsum librum excerptum fuisse ex libro secundo Sententiarum ejusdem Isidori, adeo certum est, ut a capite octavo ad caput decimum septimum, capitibus trigesimo octavo et trigesimo nono additis, ipsius libri Sententiarum, in quibus materia omnis de Conversis disseritur absolviturque, nihil aliud quam tredecim capita ejusdem libri de Conversis ad Monachos contineantur. Praeterquam quod utriusque libri capitulorum iidem sunt tituli: et paucis quibusdam mutatis, eadem in omnibus series verborum. Isidorus praeterea in sua Regula monachorum, integro capite quarto, hanc ipsam Conversorum doctrinam itidem pertractavit. Neque id fuisse Isidoro nostro inconsuetum, optime ostendunt et alii ipsius libri. Nam in eo qui est de Contemptu mundi, multa repetuntur quae in libris Synonymorum seu Soliloquiorum etiam scripsit: quemadmodum et alterius de Norma vivendi judicium fieri potest. Hujus rei tamen causa culpam in Isidorum conferre nequaquam debemus: quippe qui bono Christianae reipublicae natus, pro temporis et loci opportunitate, et sapientibus et insipientibus auxilio esse statuerat.

[Col. 0452C] 11. Flores ex Isidori libris de Summo Bono collecti, sunt in Codice Vaticano 4414, pag. 135, membranaceo, Immensitas divina, etc. Similes alios Codices, in quibus sunt Excerpta ex libris Sententiarum S. Isidori, recensui cap. 67, num. 23.

12. Librum Isidori de Praelatis cum Valeriani Cimeliensis sermone de Bono disciplinae a Goldasto Genevae 1602 in 8 editum Nic. Antonius commemorat, qui tamen a se librum non visum fatetur. Hoc etiam est excerptum sive fragmentum libri III Sententiarum. Librum inventu Romae haud ita facilem tandem comparavi. En titulum: S. Valeriani de Bono disciplinae Sermo. S. Isidori Hispalensis episcopi de Praelatis fragmentum. Melior Hamenuelto Goldastus dedit cum collectaneis: in queis multa pariter multorum auctorum, Patrum cum maxime loca vel ante edita [Col. 0452D] explicantur, emendantur, vel noviter eduntur. Excudebat Petrus de la Roviere 1601 in 8. In Biblioth. med. Fabricii verbo Valerianus Cemeliensis (Goldastus scribit Cimelensis) advertitur, librum esse in 8, non in 12, ut dicunt auctores Historiae litter. 577 Gallic. tom. II, pag. 331. Nic. Antonius annum designat 1602, per errorem, ut puto. Meminit etiam libri cujusdam Dosithei Magistri simul editi. Adest in hoc meo exemplari una compactus, sed alia paginarum [Col. 0453A] distinctione et novo titulo: Dosithei Magistri liber III, continens divi Adriani imperatoris sententias et epistolas. Melior Hamenuelto Goldastus maximam partem auxit, emendavit, illustravit. Excudebat Petrus de la Roviere 1601. Locus editionis hic non exprimitur, sed Genevam fuisse ultro assentior. Goldastus post Sermonem S. Valeriani, et fragmentum S. Isidori de Praelatis adjecit Collectanea, sive notas in S. Valerianum, tum notas in S. Isidorum, hoc monito praemisso.

13. In S. Isidorum de praelatis Collectanea. Est in manuscripto Codice perpetua horum continuatio seriesque tractatuum, ut hic ex illo annexus, et uterque inter se aptus colligatusque videatur. Id pessimis factum exemplis, atque modo erroris perversissimo facile demonstrabimus. Primum omnium ipse Valerianus in sententiam hanc prodit, exserte ita scribens extremo sermone: Multa quidem erant adhuc, dilectissimi, quae disciplinae ratïo suadebat aperire, quae [Col. 0453B] interim putavimus differenda, ne otiosis auribus fastidium pareret longa narratio. Sane ne quid in hoc opere subtraxisse videamur, elaborabimus, ut ea quae religiosis actibus competunt sequenti tempore disseramus. Quod si praestitit, et si praeter hoc quidquam scripsit, qui me doceret et ex incerto certus ut essem faceret, fecit nemo: ac ne ii quidem, qui Augustini editiones procuravere, quos quam maxime condecebat. Etenim isthaec non esse, qui diligenter superiora attentare et velit animo ruspari sedulo, praeterquam animi mentem insinceram gerat, nunquam eat inficiatum. Nam quamvis

Non ita sunt dissimili argumento, sed tamen
Dissimili oratione sunt facti ac stylo.
Sunt enim interrupta perpetuum in modum, non continua, non sibi cohaerentia, sed quasi cento quidam e multis et variis sententiis farta, seu consuta. Opinor, sic evenit. Pius unus monachus publico bono factum volens, cum ea quibus fidem Valerianus dederat et obstrinxerat, frustra videret desiderari, ex Isidoro quae religiosis actibus putavit adjicienda, fecit ut suppleret, et principes simul, quod Valerianum [Col. 0453C] facturum aestimavit, instrueret disciplina. Nisi si quis sit qui potius habeat Isidorum ista, id quod ei solens in largo illo opere et quotidianum, de majori Cimelensis volumine exscripsisse, et in sententiarum libros pro suis retulisse. Monachum deinceps exstitisse, aut nescio quem alium, qui Isidori scripta legerit, qui illius Epitomam integro scriptori praelatum iverit, ut vel praepostera diligentia aliorum commodo consuleret, vel residi negligentia scribendi laborem subterfugeret. Utcunque res sit, Isidoro ascribunt, quantum videre fuit veterum, auctores, Patres concilii Parisiensis, concilii Aquisgranensis sub Ludovico Pio, synodi Munguntinae 578 sub Arnulpho imp., Rabanus Maurus, Gratianus, alii, quos loco suo commemorabo. Quae res abunde fidem facere potest fuisse haec semper et esse auctoritatis minime aspernandae, et digna admodum in quibus illustrandis modicum temporis sumam. Continent profecto insignia et luculenta testimonia non solum in Anabaptistarum, Mynzerianorum, et ejusmodi hominum monstruosos furores, verum adversus eos etiam qui in divini propugnatione cultus, [Col. 0453D] et protectione publicae sanctaeque in Ecclesia catholica pacis negitant esse ullas Christiani magistratus partes in haereticos homines et inordinatos. Quos et plurimorum optimorum regum ac imperatorum edicta sanctissimis omnibus exemplis statuta atque sancita, et ipsae etiam quoque sempiternae divinae leges satis superque repugnant. Nec est, ut quemquam tueri ac defendere possint furiosi Origenis furiosae enarrationes in tertium decimum ad Roman. Namque perversos ejus errores, et ab Anabaptistico spiritu delira somnia, B. Hieronymus fecit ut funditus everteret. [Col. 0454A] Exstat item elegantissimus de una Religione et doctissimus liber a Cl. Justo Lipsio conscriptus, ex quo argumenta multo plurima et probatissima hanc ad rem dicentur.

14. Goldasti Collectanea non indigna mihi visa sunt quae in Isidoriana editione locum suum habeant, subjectis tamen opportunis notationibus, quibus heterodoxi hominis nonnullae sententiae, a vera catholica religione aberrantes, ita dilucide refellantur, ut nostris lectoribus minime possint nocere:



CAPUT LXIX. Libri duo de ecclesiasticis Officiis Isidoro asserti. Editiones. Praefatio Joannis Cochlei. Excerpta. Opuscula de variis vitae monasticae Generibus, et de percipienda sacra Eucharistia: praefatio in haec fragmenta. Codices mss.

1. Praeclarum Isidori opus de ecclesiasticis Officiis Braulio in Praenotatione his verbis descripsit: Ad germanum suum Fulgentium episcopum Astigitanum Officiorum [Col. 0454B] libros duos, in quibus originem officiorum, cur unumquodque in Ecclesia Dei agatur, interprete suo stylo, non sine majorum auctoritate elicuit. Ea scilicet Braulio repetit quae in Isidori epistola ad Fulgentium legerat: Quaeris a me originem officiorum, etc. . . . libellum de origine officiorum misi, ordinatum ex scriptis vetustissimis auctorum, ut locus obtulit, commentatum, in quo pleraque meo stylo elicui, etc. Ildefonsus 579 breviter opus hoc indicavit vocans librum de genere officiorum: quae verba, a Grialio initio suae editionis, ubi caput hoc 9 Ildefonsi descripsit, omissa, Nic. Antonium et Rodriguezium de Castro in errorem traxerunt, ut Ildefonsum hujus Isidoriani operis recordatum non fuisse crederent; quod Bayerius vehementer mirabatur, uti jam olim monui.

2. Cum autem opus a Braulione et Ildefonso apertissime [Col. 0454C] Isidoro ascriptum innumeri mss., etiam antiquissimi, atque omnes editi constanter Isidoro attribuant, quae tanta esse potuit Baronio contraria ratio, ut supposititium esse existimaret? Quanquam Caveus, qui id asserit, locum Baronii non indicat. Bayerius Baronii librum mihi ignotum de Script. ecclesiast. ad annum 630, pag. 239 (vel 259, nam secundus numerus in meo exemplari non satis dignoscitur), allegat. Putabam Baronii nomen pro Bellarmino irrepsisse: sed neque apud Bellarminum id reperio. Nic. Antonius observat hujus Isidoriani operis meminisse Sigebertum, et Jonam Aurelianensem lib. II de Institutione laicali cap. 1, tom. I Spicilegii Dacheriani, pag. 64, ac praeterea ex Possevino in Apparatu sacro monet, Alcuinum caput 29 integrum in suo opere de divinis Officiis transcripsisse. Pezius in praefat. tom. I Thesauri Anecdot., [Col. 0454D] num. 13, refert in bibliotheca abbatiae Salisburgensis S. Petri ord. Benedict. exstare Codicem saeculi XIII Magistri Praepositivi de divino officio et diurno, in cujus prima pagina notantur nomina eorum qui de divinis Officiis libros scripserunt, Isidori, Rabani, etc. Hic ipse Rabanus ex Isidori libris de Officiis plura in sua In titutione clericali transcripsit. Caveus contra Baronium profert etiam testimonia Bedae, Fulberti Carnotensis, et Freculfi Lexoviensis. Egregie [Col. 0455A] de Officiorum Isidori libris Balbulus cap. 47 relatus, ubi inter alia Isidori opera ad Salomonem, postea Constantiensem episcopum, sic refert: Item alius de Officiis et ordinibus ecclesiasticis, qui tibi mox Dei gratia futuro sacerdoti maxime sunt necessarii, in quibus omnem rationem et nomina singularum festivitatum et jejuniorum reperies, ut praeco Dei populo futuras stationes praenuntiare possis, etc. Auctor anonymus regulae monasticae, de quo dicam cap. 71, qui non multo post S. Isidorum vixisse a Martenio creditur, cap. 5 sic refert: De his autem diebus S. Isidorus in libro Officiorum ait: Post Pascha autem ad Pentecosten, 580 etc. Alia ibidem ex iisdem libris sumit. Quin etiam ipse S. Ildefonsus in opere de cognitione baptismi plura continenter capita ex libris [Col. 0455B] Isidori de Officiis ecclesiasticis producit: cujus quidem nomen tacet, ut aliorum Patrum ex quibus profecit, contentus in prologo dixisse, se non suas novitates, sed antiquorum monita proponere. Fuit autem, ut notum est, Isidori discipulus Ildefonsus. Eosdem Officiorum libros Anonymus Mellicensis, Pastrengus, et alii eodem cap. 47 prolati, commemorant.

3. Catalogi veterum bibliothecarum, quorum mentio cap. 46 facta est, saepe libros Isidori de Officiis recensent; et in antiquissima bibliotheca monasterii Bobiensis quinque Officiorum Isidori libri, hoc est, quinque exemplaria exstitisse dicuntur. Codices quatuor mss., quorum collationes in schedis Zaccarianis habeo, cap. 44 descripti sunt. Adduo mss. exemplaria [Col. 0455C] eosdem libros Joan. Grialius emendavit, ut ipse in praefatione narrat; Breulius autem ad unum ms. Codicem S. Germani a Pratis. Bayeruis in bibliotheca Escurialensi exstare ait aliud exemplar sic inscriptum: De genere et origine officiorum ecclesiasticorum ad Fulgentium libri duo. Codices Vaticanos mox indicabo.

4. Antiquissima hujus operis editio, quam ad annum 1510 Nic. Antonius pertinere existimabat, anno demum 1534 peracta est. En titulum: »Beati Isidori, Hispalensis quondam archiepiscopi, de officiis ecclesiasticis libri duo ante annos 900 ab eo editi, et nunc ex vetusto Codice in lucem restituti. Lipsiae 1534 sub illustri ac orthodoxo principe D. Georgio Saxoniae duce, etc. In 4 In fine: Lipsiae excudebat Michael Bloum anno Domini 1534. Liber [Col. 0455D] II desinit: qui jam baptizatis traderent Spiritum sanctum;« ut illud caput finitur in Bignaeana editione: et omittuntur duo capita, quae in Bignaeana et Breuliana editione adduntur de suffragiis. Partem epistolae dedicatoriae Cochlei Bignaeus initio suae editionis et Breulius initio librorum de Officiis ecclesiasticis descripserunt. Integram hoc loco exhibere opportunum nobis visum est.


Eximiae pietatis ac eruditionis viro, domino Roberto Ridleio Anglo, insigni artium ac sacrae theologiae doctori, ac reverendiss. domini Cutheberti episcopi Dunelmensis a secretis, etc. Joannes Cochleus S. P. D.

5. Si locorum distantia, temporumque iniquitas, [Col. 0456A] et hominum malitia tam pertinaciter mihi obstant, Ridleie mi charissime, quo minus 581 pateat tibi per litteras privatas cor meum, et animi mei erga te tam pium, eruditum, et bene meritum amicum gratitudo, tentanda sane mihi est alia tandem via, utpote per libellos publicos, an forte per eos efficere queam ne videar tibi ad tot tua in me pia studia ac benefica obsequia perpetuo mutus, obliviosus et ingratus. Qualis certe tibi non injuria videri queam, dum tam raro tibi meae redduntur litterae. Scripsi profecto ad te hac ex urbe non raro, scripsi ex Augusta ante triennium, dum invictiss. imperator noster Carolus V, totius sacri Romani Imperii principes et proceres ob publicam salutem ac pacem ibi congregatos haberet. Scripsi et ex Ratisbona in Caesareis comitiis per regium oratorem, dominum Thomam Cranmerum, virum eruditum et theologum insignem, cujus colloquia eo mihi jucundiora erant, quod non levia pietati ac eruditioni tuae dabat ille testimonia, affirmans te sibi olim egregium fuisse in philosophia praeceptorem. [Col. 0456B] Scripsi denique ac ex Moguntia Rheni confisus navigiis, quae inde usque in Britannicum decurrunt oceanum. Quod si haec inter novas Germaniae sectas temporum malignitas tot modis vota mea frustrare non veretur, ignosces mihi, spero, pro summa humanitate tua, dum aliam quaero viam, qua dulcissimo innotescat animus meus amico, quo nullum unquam habui candidiorem. Singulari enim benignitate, ac plane divina (ut arbitror) dispositione temetipsum parvitati meae per litteras insinuasti prior, atque amicitiam tuam, ultro mihi oblatam, confestim tot benefaciendi studiis, ac exquisitis promerendi occasionibus decorasti, in diesque magis ac magis confirmasti, ut ferreus videri jure possem, atque etiam chalybe durior, et quavis caute stupidior, magisque insensatus, si tot officia tam pii ac sinceri amici me ad mutuam charitatem debitamque animi gratitudinem, quibuslibet indiciis utcunque significandam ac exhibendam non excitarent. Caeterum [Col. 0456C] dignas tibi referre grates ac justas rependere vices, non opis est meae, Ridleie mi suavissime pariter et doctissime. Nam quam curta mihi sit domi supellex eruditionis, ingeniique tenuitas, ex aliquot libellis meis, jam pridem editis, procul dubio intellexisti. Cum igitur litterae quas ad te privatim scribere soleo, a malignis insidiose intercipiantur, et libelli mei, quos incessabilis mihi novarum improbitas sectarum extorqueat, lectione digni non sint, decrevi sane alios ad te quaerere internuntios, quos et improbi revereantur magis quam litteras privatas, et eruditio tua facilius in colloquium admittat. E quorum venerabili coetu ac ordine prodit nunc sanctus ac eruditus pont. Isidorus, qui apud Hispanos, ob eximiam et vitae sanctimoniam et doctrinae pietatem, rectitudinem ac ubertatem, non solum regibus ac populis charus et admirandus exstitit, verum etiam in publicis Patrum conciliis dignitate conspicuus, atque auctoritate praecipuus cunctis praeeminebat, adeo ut Patres in octavo concilio Toletano [Col. 0456D] publicis eum laudibus in haec verba efferre dignati fuerint: Nostri (inquiunt) saeculi doctor egregius, Ecclesiae catholicae novissimum decus, praecedentibus aetate postremus, doctrinae comparatione non infimus, atque et quod majus est, jam saeculorum finitorum doctissimus, cum reverentia nominandus Isidorus, etc. Hujus igitur viri tam probati jam olim, et 582 authentici duos edo libellos, velut nuntios ac testes meae erga te gratitudinis ac benevolentiae, quos editos antea non vidi. Reperi autem eos in Codice vetusto Moguntiae, conjunctos antiquis Ammalarii Treverensis olim sub Carolo Magno archiepiscopi libris, quos de divinis composuit officiis. Faxit Deus, ut juxta votum et intentionem meam sic exeant, ut et tibi sint grati, et cum fructu efficaciter admoneant officii sui episcopos et presbyteros nostros, et novarum quoque sectarum duces ac propugnatores ab impiis coeptis revocent, atque a barbarica contra vetuste [Col. 0457A] sacra et antiquas Ecclesiae caeremonias gigantomachia salubriter deterreant et avertant. Quod praestare dignetur is a quo est omne datum optimum, et omne donum perfectum. Bene vale. Ex Dresda Misniae ad Albim. III Kalendas Januarias. Anno Domini 1534.

6. Multi exinde Cochlei editionem recudi curarunt, veluti denuo correctam et ad mss. exemplaria castigatam: de quo tamen dubitari potest, an ex bibliopolarum fraude sit adjectum. Prateolus Marcossius nonnihil videtur fecisse in procuranda hac editione, cujus titulum subjicio: »De examine eorum qui sacris ordinibus initiantur, dialogus non solum sacerdotibus, sed etiam omnibus Christianis perutilis et necessarius, auctore Fratre Francisco Ponissono. Cui subjecti sunt vere aurei illi beati Isidori Hispaniensis quondam archiepiscopi de Origine [Col. 0457B] Officiorum ecclesiasticorum libri duo, ante nongentos annos ab eo editi, et nunc ex vetusto Codice in lucem restituti, et ad unguem mendis repurgati per Gabrielem Prateolum Marcossium. Parisiis apud Gulielmum Cavellat, 1561.« In forma minori. Prateolus Marcossius in epistola nuncupatoria data Parisiis ex gymnasio Becodiano VIII Idus Decembris 1560, laudat primum Francisci Ponissoni opusculum.

7. Deinde de Isidoro nostro haec addit: »Illi quoque in tuam piorumque omnium gratiam, infinitis erroribus per nos prius expurgatos subjiciendos curavimus vere aureos illos beati Isidori Hispaniensis quondam archiepiscopi de Origine officiorum libellos: nempe quos non minus huic nostrae aetati quam priori, [Col. 0457C] ad doctrinam ecclesiasticam condiscendam necessarios censeremus. Quos sane cum partim ex sua ipsorum dignitate et excellentia, partim ex Joannis Cochlei, viri utique et integerrimi et doctissimi epistolari accessione, limini operis apposita, satis commendatos intelligerem, de illis aliud judicium ferre noluimus. Hos itaque omnes libellos per nos ad unguem repurgatos, et suae pristinae integritati restitutos, etc.«

8. At vero si ex operis titulo argumentum sumere velimus, 583 corruptam editionem Cochlei, non correctam, censebimus. Ita enim titulus pag. 56 ex Cochleo describitur: Beati Isidori, Hispalensis quondam archiepiscopi, de origine officiorum ecclesiasticorum libri duo ante annos Domini quadringentos ab eo editi, [Col. 0457D] et nunc ex vetusto Codice in lucem restituti. In fronte editionis Cochlei legitur ante annos D. CCCC, hoc est, ante annos nongentos, non, ante annos Domini quadringentos. In editione Prateoli post extrema verba editionis Cochlei traderent Spiritum sanctum adduntur duo capita, De Suffragiis Ecclesiae, et Quorum suffragia prosunt: quae in tabula capitum non sunt indicata, ac fortasse desumpta sunt ex alia Parisiensi editione anni 1539, de qua mox dicam.

9. Alias librorum de Officiis editiones Fabricius recenset, videlicet ex Cochleo Parisiis apud Vivantium Gautherot 1542, forma minore, et 1564 in 8, et in Orthodoxographis Basil. 1569 fol.; atque in Melch. Hittorpii sylloge scriptorum de catholicis Ecclesiae [Col. 0458A] officiis Coloniae 1568 fol., ubi desunt duo postrema libri secundi capita De Suffragiis Ecclesiae, et Quorum suffragia prosunt: atque eorum loco legitur clausula: Haec sunt pauca ex multis, etc.; ut in editione Grialii. Duo autem illa capita deesse quoque in Cochlei editione jam ante monui. Exstant etiam hi duo Officiorum libri in Sylloge Romana scriptorum de officiis ecclesiasticis 1591 fol., Parisiis 1610 fol., et in Bibliotheca Patrum Parisiis 1644, tom. X, et in Auctario 1624. Addit Fabricius: Exstat et in Actis sanctorum tom. I Aprilis pag. 345; quod, ut opinor, contra auctoris mentem in hunc locum intrusum est: quem errorem Rodriguezius tom. II Bibl. Hisp., pag. 335, incaute transcripsit. Libri duo de Officiis ecclesiasticis neque in Actis [Col. 0458B] sanctorum sunt, neque ulla excogitari potest ratio cur esse deberent. Paulo ante num. 7 Fabricius de Lamento poenitentiae observarat, conferendum Lucam Tudensem in Isidori Vita cap. 6, tom. I Act. sanct. Aprilis 3, pag. 340 seq. Lamentum quidem poenitentiae in Actis sanctorum exstat: ac fortasse nota de hoc opusculo ad libros de Officiis praepostere translata est.

10. Omissa est a Fabricio editio anni 1561, quam descripsi, et alia quae exstat Romae in bibliotheca Alexandrina, repetita ex editione Cochlei in 24, Parisiis 1539, apud Joan. Foucherium sub scuto Florentiae via ad D. Jacobum. Post verba traderent Spiritum 584 sanctum, quae extrema sunt in Cochlei editione, adduntur in hac duo illa capita de [Col. 0458C] Suffragiis Ecclesiae, et Quorum suffragia prosunt, quae in nonnullis desunt, neque in tabula quidem capitum hujus editionis sunt indicata. Haec editio a me nuper comparata est. Titulus idem est atque in editione Cochlei, eadem praefatio. Non indicatur undenam duo illa quae dixi extrema capita desumpta sint.

11. Ex hoc Isidori opere petitam esse innuit Fabricius Exegesin in Missae canonem, Parisiis anno 1548 editam in 8. Aperte id affirmat Zaccaria in Biblioth. Rit. tom. II, ad annum 595, »Ex hoc Isidori opere, ex libri scilicet primi cap. 36 decerptum est de Institutione jejunii quadragesimalis, quod in notis ad Clodium Albinum Spartiani Boxhornius se editurum promiserat, uti et Exegesis in Missae canonem [Col. 0458D] Parisiis 1548 in 8.« Fragmentum de Institutione jejunii quadragesimalis ex hoc Isidori opere desumptum Fabricius non asseruit, sed suspicatus est: ac fortasse est sermo S. Isidori in capite jejunii, qui in Breviario Mozarabico recitatur, ut cap. 72 fusius exponam. Exegesis vero, sive expositio Missae certe omnino diversa est ab his libris de Officiis ecclesiasticis; de qua cap. 84 singillatim erit agendum.

12. Boetius Epo quaedam S. Isidori fragmenta typis edidit, quae ipse nondum excusa credebat: sed re vera in opere jam tum vulgato Isidori de divinis Officiis exstabant. Ea fragmenta ab Epone subjecta sunt S. Juliani operi ita inscripto: »Antiqui scriptoris [Col. 0459A] ecclesiastici Juliani archiepiscopi olim Toletani , sive de futuro saeculo libri tres a Boetio Epone Rordahusano Frisio, juris utriusque professore regio et ordinario in academia Duacena, ex vetustissimis membranis, in Marchianensi bibliotheca repertis, in lucem prolati. Cum ejusdem Boetii Eponis ad D. N. Philippum regem Catholicum praefatione Duaci anno 1564, typis Ludovici de Winde. In 8. Post librum III Sequuntur fragmenta quaedam elegantissima D. Isidori Hispalensis, viri sanctissimi, de vitae monasticae variis generibus et institutis. Item de percipienda Eucharistia.« Primum fragmentum est caput 16 integrum libri II de ecclesiasticis Officiis; secundum fragmentum est pars capitis 18 libri I: Dicunt aliqui, nisi aliquo intercedente peccato, [Col. 0459B] Eucharistiam quotidie accipiendam, etc. usque ad accedere 585 dignius possit, vel, ut in editione Grialii, dignius accedere possit: ubi statuitur, quibus quotidiana vel frequens Eucharistiae susceptio utilis esse possit.

13. Primum fragmentum, quod est de sex monachorum generibus, jam olim in aliis Codicibus separatum a reliquo corpore videtur exstitisse, et exstat etiamnum in Codice Casanatensi D. IV, 23, quem cap. 107 describam. Huc refero quod inter opera S. Valerii abbatis, qui saeculo VII floruit tom. XVI Hisp. sacr., pag. 387, edita, sunt Dicta S. Valerii de genere monachorum: Hinc subsistit septimum genus monachorum nuper adjectum, pejus prioribus, etc. Subjicitur haec Florezii nota: Ex concordia regularum cap. [Col. 0459C] 3, § 7, Cumque non integrum caput de genere monachorum, Menardo teste, citetur, locupletiores D. Valerii Codices possumus sperare. Sed qui Isidori sex genera monachorum legat, facile intelliget Valerium septimum genus addidisse; cum ex dictis his Valerii constet versatum eum in libris de Officiis, ut cum ait: Ut scribitur, habentes religionis signum, non religionis meritum, hippocentauris similes, nec equi, nec hominis facta discretio, uti superius dictum est. Videlicet eodem lib. II cap. 3: Habentes signum religionis, non religionis officium, hippocentauris similes, neque equi, neque homines, etc. In Concordia Regularum Dictis S. Valerii praemittitur cap. 16 lib. II de Offic. ecclesiast. cum notis Menardi, quas suo loco proferam. Epo epistolam dedicatoriam his fragmentis [Col. 0459D] praefixit, quae ita habet.


Prudenti, docto et pio viro D. Arnoldo Gantois, antistiti Marchianensi, Boetius Epo S.

14. Inter eos libros sane antiquissimos, Arnolde Gantois, praesul ornatissime, quos ex bibliotheca vestra Jacobus magnus, decessor tuus, vir doctus et humanus, mihi concesserat, quosque ad me tu ipse misisti, erant et fragmenta haec, nunquam antehac, quod sciam, excusa, Isidori episcopi Hispalensis, hominis et scriptorum multitudine, et vitae integritate clarissimi: quem anno Christi Liberatoris 630, temporibus Sisebuti regis Gothorum in Hispania floruisse, et ob sanctissimam vitam catalogo sanctorum insertum esse, Trithemius abbas annotavit: dignissima profecto, quae cum in omnium, tum praecipue vestri ordinis hominum manibus perpetuo versentur. Scripsere de monasticis institutis complures antiqui, et omnium copiosissime Joannes Damascenus et Joannes [Col. 0460A] Climacus, Graeci, et novissime Matthaeus Galenus Vestcappellius, amicus noster, diligentissimus antiquitatum theologicarum observator; sed 586 nemo hoc Isidoro aut verbis brevius, aut re luculentius, aut tractandi genere commodius. Mei officii esse putavi hoc munusculo te potissimum donare: tum ut unde accepissem, eodem candide referrem; tum ut tibi de coenobiorum rite et laudabiliter administrandorum gloria cum laudatissimis et sanctissimis regionum harum archimandritis ad priscorum monachorum vestigia et imitationem serio sese componentibus (qua laude inter primos inclaruit praestantiss. vir Joannes Lentallerus, antistes Aquiscinctensis, vicinus et amicus tuus) contendenti, subsidium aliquod per hunc Isidorum pararetur. Aut enim ego fallor vehementer, aut, si tria illa monachorum genera optima, quae describit Isidorus, exoriantur, et quodam quasi postliminio redeant, summam laudem habebit vita monastica, et a contemptu et despicientia, unde propter complurium superioris saeculi monachorum, [Col. 0460B] seu ut vulgo loquimur, religiosorum non minus quam saecularium et luxum, et fastum, et inscitiam pene depressa jacuit ad tempus jacetque ex parte etiamnum, sese facillime vindicabit.

15. Quare meum hoc erga te officium humano benevoloque accipies animo, atque alias majora quaedam exspectabis. Sunt enim penes me duo exemplaria Petri Rigensis, veteris poetae Christiani ejusdemque summi, ut videtur, theologi, qui totius Testamenti et Veteris et Novi libros historicos, et Pentateuchum Mosi non solum carmine elegiaco reddidit, praeter Jobum prophetam, et Cantica canticorum, et Acta apostolica, quae versibus heroicis absolvit: verum etiam allegorias omnes scitissime expressit: et, ubi allegoriis locus non est, historiam ad mores retulit: Origenem praecipue et Hieronymum in eo explicationis genere secutus. Opus est ingens et hactenus nunquam typis, quod in tenebris delituit, mandatum. Equidem, si modo facultates meae ferent, [Col. 0460C] diligenter primum omnibus per diversa exemplaria collatis, quatenus tamen per professionem meam juris horis quibusdam succisivis licebit, luci ut restituatur, Deo volente, curabo. Habeo et opusculum Matthiae Vindocinensis, poetae itidem Christiani, qui solum Tobiam versibus elegiacis astrinxit. Uterque dignissimus est luce; ut dolendum sit hujusmodi thesauros tamdiu reconditos fuisse. Vale, 1564.

16. Collectionem quorumdam veterum ecclesiasticorum auctorum Stevartius edidit hoc titulo: »Tomus singularis insignium auctorum tam Graecorum quam Latinorum, quos ex variis bibliothecis accersitos nunc primum in lucem prodire et publice prodesse jussit Petrus Stevartius Leodius, Ingolstadii, ex typographia Ederiana 1616, in 4. Pag. 797 hujus voluminis exstat Benedictio Dei, hoc est, Commentariolus, quomodo Deus praecipue per psalmos benedicendus [Col. 0460D] atque laudandus est, ex Cassiodoro et Isidoro magna ex parte contextus ab anonymo quodam, sed, ut videtur, monacho Ratisbonensi, ad Bathuricum episcopum Ratisbonensem, etc.« Is floruit anno 814 et seqq. Auctor 587 offert illi hos flosculos, »quos,« ait, »sancti Patres nostri et doctores Ecclesiae exposuerunt, Hieronymus videlicet, Augustinus, Cassiodorus, magnus et eloquens vir; sed et Isidori de antiphonis responsoriisque et aliis rebus, Bedae quoque eximii magistri inserui monita.« Ex opere Isidori de Officiis multa hic inserta sunt, quae repetita simili modo fuerunt in Basnagiana editione lectionum Canisii tom. II, pag. 38.

17. Reliquum est, ut mss. exemplaria quae a nobis [Col. 0461A] collata inspectave sunt recenseamus. In Codice Vaticano 641, quem cap. 94 describam, sunt duo libri Officiorum cum Prooemiis Veteris et Novi Testamenti, quae Isidori Senioris dicuntur. Codex Vaticanus 1146, de quo cap. 95, solum exhibet quaedam fragmenta hujus operis. In Vatic. 5765, vetustissimo est liber secundus, mutilus in fine. Vide cap. 98. In Regio-Vaticano 191 antiquissimo, de quo cap. 99, libri duo Officiorum fere ut in editione Regia Matritensi. In Cod. Regio-Vatic. 256, de quo cap. 99, est inscriptio: Ysidorus de clericis, Omnes, etc., scilicet ex lib. II Offic. cap. 1. Alia fragmenta de clericis in Regio-Vatic. 982, c. 101. Fragmentum ex lib. II Offic. in Codice Ottoboniano 6, cap. 105. In Ottoboniano 122 ibid., Libri Officiorum domni Ysidori num. [Col. 0461B] duo: desinunt ut apud Grialium.



CAPUT LXX. Synonyma sive Soliloquia Isidori. Editiones. Praefatio editionis anni 1532. Versio Italica Synonymorum. Monitum Breulii. Haereticus Synonymorum corruptor divino judicio punitus. Codices manu exarati. Plura opera ex Synonymis derivata.

1. Braulio, Ildefonsus, Isidorus ipse, Synonymorum meminerunt. Braulio: Synonymorum libros duos, quibus ad consolationem animae, et ad spem percipiendae veniae, intercedente rationis exhortatione, erexit. Ildefonsus: Librum Lamentationis, quem ipse Synonymorum vocavit: ubi alii legunt Synonyma, alii corrupte Synonymam, ut in prologo ipso S. Isidori nonnulli Synonymam habent pro Synonyma. Non male esset Synonymiam ex ipso Isidoro, cujus definitionem [Col. 0461C] de synonymia mox proferam. Petierat autem Braulio ab Isidoro sibi 588 mitti Synonyma: ea ergo misit Isidorus, ut ex epistola ejus ad Braulionem adhuc archidiaconum constat: Misimus vobis Synonymorum libellum non pro id quod alicujus utilitatis sit, sed quia eum volueras. Hanc epistolam, quae de aliis etiam rebus loquitur, nonnulli pro Synonymorum praefatione, sive epistola dedicatoria accipiunt. Sed re vera Synonyma jam tum scripta erant, cum haec epistola ad Braulionem data fuit, ut vel ex ipsis epistolae adductis verbis liquet. Synonymorum quoque meminit S. Julianus Toletanus in opere nondum edito de Re grammatica num. 346. Sicut si dicas mihi, Quis scripsit Etymologiam (forte Etymologias)? Dico, Esidorus. Ecce dictum nomen [Col. 0461D] Esidori, et res quae factae sunt, et quis fecisset, ostendo. Item dicis mihi Synonyma quis? Dico, Ipse.

2. Nulla videtur esse dubitandi ratio de operis titulo, quem auctor ipse praescripsit. Nihilominus Mariana addidit de Lamentatione animae peccatricis, quia ea verba in Guadalupeo et Hispalensi Codicibus invenit, et quia loquentium abusu, ut ait, nomen lamentationis ab ipso Ildefonsi tempore usurpatum videtur, cum is vocet Librum Lamentationis, etc. Profecto Isidorus in prologo ad lectorem ait: Venit nuper ad manus meas quaedam schedula, quam Synonyma dicunt: cujus formula persuasit animo quoddam lamentum mihi vel miseris condere: scilicet mihi et peccatoribus; id enim verba mihi vel miseris significant. Non ergo abhorret quod inscriptioni Synonymorum [Col. 0462A] addatur de Lamentatione animae peccatricis. Alioquin quatuor Codices mss. apud Marianam, qui ex decem mss. exemplaribus opus hoc emendavit, exhibent communiorem titulum Synonyma; de quo plura laudatus Mariana in nota ad titulum operis, qui de suis Codicibus Mss. rursus loquitur in not. ad capp. 1, 4, 7, 18, libri I, et in not. ad capp. 2, 3, 7, libri II. Unus ex his mss. inscribit: Dialogus inter rationem et appetitum, tres Soliloquia. Haec varietas observari potest cap. 46, ubi recensentur opera Isidori ex catalogis antiquis, et inter antiquissimos libros reginae Giselae Synonyma indicantur: praeterea cap. 47, in testimoniis eorum qui de Viris illustribus scripserunt, uti etiam cap. 43, ubi de Codicibus quorum collationes in schedis Zaccarianis exstant [Col. 0462B] disseritur, ut nihil nunc dicam de mss. Vaticanis postea referendis. Labbeus in Bibl. mss., pag. 277, refert, duos libros Synonymorum Isidori Junioris exstare in bibliotheca regis Christianissimi 589 Cod. 513. Rodriguezius tom. II Bibl. Hisp., pag. 323 seq., duos Codices Escurialenses Synonymorum refert, alterum in quo sunt etiam libri Sententiarum, jam descriptum, alterum in 4 chartaceum saeculi, ut ait, XI, aut ineuntis XII, quod fortasse intelligendum de charta bombycina.

3. Quoniam vero Isidorus in prologo ait se ad opus id conscribendum permotum ex quadam schedula quae ad ejus manus pervenerat, quam Synonyma dicunt, controversia oritur, an id de Synonymis Ciceronis intelligi debeat: nam multi mss. Codices praeferunt [Col. 0462C] quaedam schedula Ciceronis. Mariana hanc vocem Ciceronis expungendam censuit, quia a plerisque Codicibus abest, et inscriptio libelli Synonymorum Ciceronis ad Lucium Vetturium mendacio afficta est. Multa ego de ejuscemodi Synonymis Ciceronis cap. 56 collegi. Mihi sane difficile videtur, non solum quod Isidori tempore jam libellus ille nomen Ciceronis praetulerit, sed etiam quod ad libellum, etiamsi tunc exstiterit sive Ciceronis nomine, sive alio notatus, Isidorus respexerit.

4. Siquidem Isidorus lamentum sibi condidit, imitatus, ait, profecto non ejus operis eloquium, sed meum votum. Quodnam autem eloquium, aut quaenam eloquentia in eo opere excogitari potest, in quo solum sunt quaedam synonyma nomina nullo ordine [Col. 0462D] congesta, quin ulla inde sententia oriatur? Praeterea Isidorus affirmat formulam ejus schedae animo persuasisse quoddam lamentum sibi et miseris, seu peccatoribus, condere. Formula autem Synonymorum Ciceronis, quae circumferuntur, quid peculiare habet, quod ad Lamentum condendum quemquam possit excitare? Nic. Antonius suspicatur, Isidorum imitatum fuisse Boetii librum de Consolatione philosophiae, ita tamen ut pietati simul et eloquentiae in tam salutari negotio prodesset. Huc fortasse pertinet quod Braulio ait, compositos eos libros ad consolationem animae, et quod idem opus a nonnullis inscribitur de Spirituali consolatione. Neque aliud Isidori opus indicare voluit, ut puto, auctor operis Hispanici inscripti, Valerius Historiarum, qui inter alia Isidori [Col. 0463A] laudat scriptum de Consolatione animarum: quamvis Nic. Antonius id ad aliud opusculum Isidori a Breulio editum, Exhortatio poenitendi cum consolatione, de quo infra, referre videatur. Existimant alii, librum quem Isidorus indicat, esse Ciceronis consolationem, sive de luctu minuendo 590 opusculum in obitu ejus filiae Tulliolae. Id si ita esset, retineri posset schedula Ciceronis, in Isidori prologo.

5. Sed cum Isidorus dicat, Synonyma vocari schedulam, quam laudat, nullomodo intelligitur id nomen in Boetii librum de Consolatione philosophiae, aut in alium Ciceronis de Consolatione in obitu Tulliolae cadere posse. Aliud esset, si hoc prooemium libello de Contemptu mundi praefigeretur, eo scilicet modo quo a Breulio editur: Venit ad manus meas quidam liber [Col. 0463B] Ciceronis, cujus forma persuasit animo, etc. Ubi Breulius notat: Intelligit Consolationem Ciceronis, qua se de obitu filiae moestum consolatus est. Hanc habes ad calcem tomi quarti operum ejus. Imo Consolatio Ciceronis intercidit: ea quae exstat supposita est, et a Carolo Sigonio, ut creditur, conflicta. Quod attinet ad Isidorum, vetera exemplaria Synonymorum prologum exhibent, ut a nobis indicatur: quaedam schedula, quam Synonyma dicunt, vel quaedam schedula Ciceronis, quam Synonyma dicunt. Libellus ipse de Contemptu mundi Synonymorum more procedit, et ex Synonymis Isidori maximam partem constat, ut Breulius quoque notavit, qui propterea dubitat num ab alio fuerit collectus.

6 Itaque magis crediderim sermonem Isidoro esse [Col. 0463C] de aliquo opere, quamvis nobis ignoto, quod Synonymorum titulo et more contextum lucubrationi Isidorianae exemplar esse potuerit. Atque ita quidem post Isidorum Synonyma ejus Ildefonsus imitatus est, de quo auctor ejus Vitae Cixila: Et libellum Virginitatis more synonymiae testimoniis Veteris ac Novi Testamenti plenum compte conderet, etc. Fortasse legendum est more synonymorum. Praestat autem retinere synonymiae: nam Isidorus lib. II Etym., cap. 21, Synonymia, inquit, est, quoties in connexa oratione pluribus verbis unam rem significamus, ut ait Cicero: Nihil agis, nihil moliris, nihil cogitas. Item, Non feram, non patiar, non sinam. Habeo operis editionem non valde obviam, in qua Vita Ildefonsi beato Eladio Toletano antitisti tribuitur, ubi legitur [Col. 0463D] more synonymo. Titulus editionis est: Divi Hildephonsi Toletanae Ecclesiae episcopi, viri in divinis litteris eruditissimi, de Laudibus Virginis Mariae, deque illius virginitate adversus Hebraeos liber, qui nunc primum in lucem prodit. Adjecta est ejus Vita, simulque praefatio, qua pia admodum illius confessio exprimitur. Basileae 1557. In 8. Opus edi curavit Basilius Millanius 591 Casinas ex Codice quem Gomesanus Albeldensis monachus in gratiam episcopi Gothiscalci, sive Gothescalci saeculo X descripsit. Gomesanum autem voco Albeldensem monachum: quia licet in laudata editione legatur abbas Ildensis, atque Nic. Antonius saepe eum abbatem Ildensem vocet, et Riscus etiam tom. XXXIII Hisp. sacr., tract. 69, cap. 12, [Col. 0464A] abbatem Hildensem, tamen locum hunc Andreas Marcus Burriel in not. mss. primus omnium restituit, ac legendum docuit Albaildensis, sive Albeldensis, pro abbas Ildensis, ut Bayerius lib. V, cap. 6, n. 285 et 289, ac rursus inter scriptores incerti temporis pag. 367 observavit. De Eladio autem, sive Helladio scriptore Vitae S. Ildefonsi, etsi alius etiam Codex Toletanus saeculi XII consentit, tamen certum videtur, Helladii nomen pro Cixilane irrepsisse: de quo consuli possunt Nic. Antonius et Bayerius in notis.

7. Verum eritne etiam nobis decertandum, ut hoc opus Isidoro asseramus? Video enim in dubium a Berardo vocari cujus verba exscripsi cap. 32, num 37. Sed quam futilibus rationibus! Isidorus, ait, in epistola ad Braulionem praemissa vocat hunc [Col. 0464B] archidiaconum, et fratrem, quem alibi episcopum appellat. Quid hoc contra Synonyma? Potest enim epistola falsitatis argui, quin auctoritas Synonymorum convellatur. Sed quid rursus illud arguit contra epistolam? Addit Berardus: Inducitur in ea epistola Isidorus exspectans decadem S. Augustini, subdens, Posco, ut quoquomodo cognitum me ei facias; quae verba ad Augustinum jam diu vita functum commode referri nequeunt. At Berardus phrasin Isidori non intellexit. Ait Isidorus, cognitum me ei (decadi) facias, hoc est, cognitam mihi eam facias. Ita enim tunc loquebantur, ut alias demonstrabo.

8. Synonyma saepe seorsum typis excusa sunt, Fabricius post alios Isidoros recenset. S. Isidori episcopi Palatinensis Soliloquia ex veteri editione sine [Col. 0464C] loco et anno fol. in bibl. Baluziana pag. 16; quae eadem esse atque Isidori nostri Synonyma, sive Soliloquia, advertit. In catalogo librorum ducis de la Vallière n. 787, haec ipsa editio videtur ita indicata: Liber Soliloquiorum Ysidori episcopi Palatinensis urbis: impressus circa 1472 in fol.; absque loci et typographi notatione. Palatinensis pro Hispalensis scriptum fuisse, exploratum est. Eodem mendoso titulo inter bibliothecae S. Victoris Parisiensis mss. Codices Montfauconius commemorat Isidori episcopi Palatinensis Soliloquia.

592 9. Constat ex eodem Catalogo n. 4405, Isidori opus de spirituali Consolatione, sive Synonymorum prodiisse anno 1473, typis Joannis Veldener, non designato loco. In appendice alphabetica Maittairii indicantur Soliloquia Isidori in 4, Marsipoli [Col. 0464D] 1479. Orlandius commemorat Isidori Synonyma de homine et ratione Antuerpiae 1488 in 4. Fabricius eamdem editionem Synonymorum Antuerpiensem anni 1488, in 4 indicat. Rodriguezius de Castro Daventriensem anni 1491 in 4 apud Ricardum Paffroed. Maittairius tom. I, pag. 538, titulum repraesentat: Synonyma Ysidori de homine et ratione cum colloquio peccatoris et Crucifixi, per Richardum Paffroed in platea Episcopi anno 1491, 18 Novembris in 4. Daventriae.

10. Aliam ego editionem vidi in Romana Angelica bibliotheca in 8, Venetiis, per Simonem ex Luere 1512, quae repetita fuit ibidem 1516; et exstat haec altera editio in eadem Angelica bibliotheca, [Col. 0465A] et in Romana bibliotheca Patrum Trinitariorum Excalceatorum S. Caroli ad Quatuor Fontes. Isidorus de homine et ratione consolante per Synonyma. In fine: Expliciunt Synonyma S. Isidori Hispalensis Venetiis impressa a Simone ex Luere X Martii 1512. Altera editio eodem modo Venetiis impressa a Georgio de Rusconibus die 23 Junii 1516 in 12. In hac editione est prologus Isidori qui incipit: In subsequenti hoc libro, etc., et alius: Venit nuper ad manus meas quaedam cedula Ciceronis, quam Synonymam dicunt, ubi correctiores libri habent quaedam schedula, quam Synonyma dicunt. Adest in hac editione quaedam nota in fine apposita, quae in aliis exemplaribus mss. et excusis vulgo desideratur:

11. »In cujuscunque manibus libellus iste venerit, [Col. 0465B] rogo, et cum grandi humilitate supplico, ut eum et ipse frequentius legat, et aliis ad scribendum et transcribendum non solum credat, sed etiam ingerat, ut ex ejus et aliorum profectibus duplicem a Domino remunerationem accipiat. Homini suggero, quia sunt multi, et forte religiosi aliqui, qui plures libros et satis nitide et pulchre ligatos habere volunt, et eos in armariis clausos tenent, ut illos nec ipsi legant nec aliis ad legendum tribuant; ignorantes quia nihil prodest libros habere, et eos propter mundi impedimenta non legere: liber enim bene coopertus et nitidus, si non legatur, non facit mundam animam. Ille enim qui jugiter legitur, et pro eo quod saepe volvitur pulcher a foris esse non potest, intus pulchram animam facit. Propter intuitum 593 [Col. 0465C] Patris pietatis, et qualiscunque pastoris sollicitudinem admonitionis simplicem parochiis necessariam in hoc libro scripsimus, quas [Forte quam] in festivitatibus majoribus sancti presbyteri, vel diaconi sibi commissis populis debeant recitare: quam rem dum animo benigno ego implere curavi, apud Deum ego conscientiam absolvi. Si qui vero presbyteri vel diaconi ita se nimirum terrenis impedimentis obligaverunt, ut sermones illos non possint populo frequentius recensere, videant qualiter ante tribunal Christi de credito sibi grege dominico possint reddere rationes, sed de Dei misericordia credimus, quia omnibus clericis et praecipue presbyteris vel diaconibus, inspirare dignabitur, ut non de negligentia reatum incurrere, sed magis de assidua praedicatione [Col. 0465D] aeternum praemium merebuntur. Et ideo excellentiae vestrae feci epistolam, quae pia vos affectione de honore et reverentia sacerdotali testatur esse sollicitos. Hinc etenim cuncti vos ostenditis fideles Dei esse custodes, dum sacerdotes ipsius gratia ac debita veneratione diligitis. Expliciunt Synonyma S. Isidori Hispalensis, etc.«

12. Vidi aliam Synonymorum editionem in bibliotheca Vaticana n. 1487, sic inscriptam: »Isidori Hispalensis episcopi , id est, hominis et rationis dialogus. Ejusdem Soliloquia, Opusculum, me Hercule, Christianae pietatis vitaeque formam succincta ac commoda brevitate complectens: quantitate quidem parvum, verum informationibus sanctis magno aestimandum. Nunquam antehac excusum. [Col. 0466A] Coloniae Johannes Prael excudebat anno 1522. »In 8. Putabat editor nondum excusa fuisse Synonyma, cum tamen tot jam praecessissent editiones quot enumeravi, ac fortasse plures. Primus Synonymorum liber ab editore vocatur Dialogus, secundus Soliloquia. Post epistolam dedicatoriam, mox describendam, sequitur carmen elegiacum in laudem Rutgeri Suederi Lunensis ecclesiae ad gradus Mariae canonici, et monasterii S. Maximini Coloniae rectoris, in cujus bibliotheca hic Isidori liber repertus dicitur. Tum: Isidori Hispalensis episcopi in dialogum suum ac Soliloquia praefatio; quae ita incipit: Venit nuper ad manus meas quaedam schedula, quam Synonymam dicunt, etc. Corrigendum Synonyma. Secundus liber inscribitur Dialogus secundus, sive Soliloquia. Desinit [Col. 0466B] fere ut vulgati: Tu mihi supra vitam meam places in saecula saeculorum, amen. Additur ex Trithemio: Claruit autem Isidorus hic sub Heraclone, etc. Jam epistola dedicatoria Joannis Volscii haec est.


594 Religiosae ac piae in Christo Catharinae Herrel, dominae ac magistrae, itemque venerandae Elisabeth Berstoltz priorissae, necnon universis castitatis puritate conspicuis virginibus monasterii sancti Maximini in Colonia, filiabus suis in Christo charissimis, Joannes Volscius Lunen. earumdem rector humilis, pietatem exoptat Christianam.

13. Volventi ordinantique mihi, religiosa in Christo domina, veneranda priorissa, ac universae virgines charissimae, rectorum vestrorum meorumque antecessorum monasterio vestro varios successive relictos libros, in manus meas obiter incidit pulpito cuidam inclusus, in pergameno antiquissimis characteribus [Col. 0466C] conscriptus libellus, cui titulus est: Liber S. Isidori episcopi, in quo loquitur homo et ratio. Qui profecto libellus, ut apparuit prima fronte abjectissimus, ita mihi penitius introspicienti videbatur pientissimus, simulque elegantissimus: quippe in quo veluti dialogo duae personae, nempe Homo lamentans, et Ratio admonens, salutifero fruuntur alloquio.

14. Praeter enim ingenuam hominis seipsum agnoscentis deplorantisque confessionem, necnon piam Christianamque rationis, ad optima hortantis, admonitionem luculentissimam, elegantissimam, ac uberrimam, in eo deprehendetis rerum verborumque copiam. Cujus rei vel solius gratia iniquissimum fore duxi, si iste S. Isidori episcopi in duo opuscula distinctus libellus, vestrarum charitatum, caeterorumque piorum, et studiosorum hominum diutius subtraheretur aspectui et lectioni. Ob admirandam etiam Christianae religionis frugem pietatemque, quibus scatet, tametsi nullus adesset verborum lepos, sermonisve [Col. 0466D] venustas, in lucem tamen enchiridii forma emitti propter pia quae in eo continentur ad virtutem sectandam hortamenta mihi dignus videbatur.

15. Isidorus siquidem iste Junior cognominatus, Hispalensis post Leandrum episcopus, B. Gregorii papae discipulus, vir in divinis Scripturis eruditissimus, et in saecularibus litteris nulli suo tempore secundus, ingenio subtilis, sensu clarus, eloquio compositus, non minus sanctitate ac miraculorum varietate, quam doctrina insignis effulsit. Caeterum, charissima in Christo domina, ac virgines, nemo hominum sese mihi, quam vestrae charitates, prius obtulit, cui decentius ac commodius hosce in vestris aedibus repertos dicarem libellos: quippe quae nedum in regulae D. Aur. Augustini, antistitis vestri, ac constitutionum vestrarum diligenti observatione sitis occupatissimae, verum etiam in sacrorum atque adeo piorum librorum lectione attentissimae.

16. Accipite itaque placido ac benigno vultu hosce [Col. 0467A] duos S. Isidori episcopi libros, vestro potissimum auspicio e tenebris in lucem editos, atque in mille exemplaria per Joan. Prael Suerten. vestrum vicinum, chalcographum, meo hortatu ac opera aeneis typis excusos. Quorum sane 595 assidua attentaque lectione proculdubio efficiemini meliores. Id quod vestris charitatibus praestare dignetur ille qui est omnium optimus maximusque. Valete. Ex aedibus vestris S. Maximini, Coloniae, anno a Christo nato 1531, Idibus Decembribus.

17. In linguam Italicam Synonyma a Josepho Alchaino conversa Venetiis 1570 prodiisse, Nic. Antonius testatur. Exstat haec versio in bibliotheca Angelica Romae sic inscripta: »I Soliloquii di S. Isidoro arcivescovo d'Ispoli (sic) dove s' introduce l'Huomo e la Ragione, che piangono le miserie humane, e trattano della vera regola di ben vivere. [Col. 0467B] Appresso i quali sono state aggiunte due utilissime opere, cioè le Sententie morali del beato Nilo abbate, et il libro di Rabano delle Virtù e delli Vitii. Tradotte nuovamente per il R. P. Fra Iseppo Alchaino dell' ordine de' Predicatori. In Venetia, appresso gli heredi di Marchiò Sessa MDXXX.« In 16. Alchainus versionem suam P. Camillio Spera vicario electo provinciae S. Dominici dedicat 16 Aprilis 1570, in conventu Veneto SS. Joannis et Pauli. Primum est prologus, qui incerti auctoris ab Alchaino dicitur, in questo libro, scilicet In subsequenti hoc libro, etc. Deinde Vita Isidori a Braulione scripta, quam non ante editam se credere Alchainus ait. Praemittitur operi Prologus auctoris: Alle mie mani poco fà capitò un libretto di Cicerone, chiamato i Sinonimi. Desinit [Col. 0467C] prologus: Et Isidoro arcivescovo di Spagna contrafà la persona, che piange. In secundo libro post verba: Dico, che mi sei più cara, che la propria vita; qui operis finis est; pergit Ratio: O anima dolente, perchè ondeggi tu percossa dalle tempeste? etc. In margine notatur id in exemplari Latino Veneto non reperiri. Desinit: le cose contrarie farle prospere; il quale vive e regna, etc. Hoc est opusculum a Breulio editum et inscriptum, Exhortatio poenitendi cum consolatione et misericordia Dei. Addit Alchainus epilogum libri et exhortationem auctoris ad lectorem: Humilmente, e di tutto cuore prego, etc., quam supra ex Latina editione Veneta anni 1512 descripsi. Alchainus Isidoro hanc exhortationem affingit, et solum perducit ad verba: se in ciò non saranno stati [Col. 0467D] negligenti. E così sia. Il fine. Post verba: pulchram animam facit, omittit Propter intuitum Patris pietatis, et qualiscunque pastoris. Legit parochis pro parochianis, et mox quam, ut conjeceram, pro quas. In praenotatione Braulionis notandum quod Alchainus jam tum legebat vescovo Astigitano . . . in venti libri. Vide caput 3, num 21, et cap. 48, num. 12.

596 18. In editionibus omnium Operum Isidori Synonyma vario modo disposita sunt. Bignaeus sine ulla librorum distinctione uno contextu totum opus complectitur. Omittit prologum Isidori, Venit ad manus meas, quem cum nonnullo discrimine libro de Contemptu mundi, inter dubia Isidori ab aliis reposito, praefixit. Loco hujus prologi est alia praefatio [Col. 0468A] non auctoris, sed alterius, quae in vetustissimis etiam membranis reperitur: In subsequenti hoc libro, etc. Verba, Isidorus archiepiscopus ex Hispania, auctorem praefationis Hispanum non fuisse arguunt. Inscripsit autem Bignaeus simpliciter: Isidori Hispalensis episcopi Synonyma.

19. Breulii editio ita procedit: Isidori Hispalensis episcopi Synonyma, sive Soliloquia. Argumentum. In subsequenti hoc libro, qui Synonyma dicitur, etc. Subjicitur: In nomine Domini in Christo charissimo et dilectissimo fratri Braulioni archidiacono Isidorus. Quia non valeo te perfrui, etc. Putabat Breulius hanc epistolam non ante fuisse editam; sed jam in editione Matritensi inter alias Isidori epistolas reposita fuerat, qui magis proprius ejus locus est. Post epistolam [Col. 0468B] id monuit Breulius:

20. »Hanc epistolam nunquam antea impressam exhibuit nobis Codex ms. V. C. Pauli Petavii, regii in senatu Parisiensi consiliarii. Sequebatur et alia ejusdem Isidori ad lectorem epistola: quae cum infra prooemium libri de Contemptu mundi faciat, fideliusque (schedulae dictione nequaquam huic loco congruente, in librum commutata) referatur, hanc modo praetermittendam censuimus. Quae vero SYNONYMA Isidorus appellavit, praefatus Codex SOLILOQUIA nuncupat, atque in duos libros dividit. Quam divisionem etiam Joan. Trithemius in suo de Scriptoribus ecclesiasticis opere habet, nosque eam retinemus: existimantes tamen Soliloquia ad secundum librum, ubi solus homo loquitur, peculiarius spectare: qui [Col. 0468C] et in capita seu locos communes partitus est, cum prior uno contextu fluat.«

21. Fatetur Breulius Codicem Petavianum cum plerisque aliis in prologo Isidori consentire: Venit nuper ad manus meas quaedam schedula, etc. Non ergo idonea erat ratio cur hoc loco praetermitteretur. Neque probo, quod ait, in libro secundo solum hominem loqui; nam liber secundus aeque dialogus est inter hominem et rationem: in quo multo etiam plura ratio loquitur quam homo.

22. In Matritensi editione inscriptio operis est: Synonymorum de 597 lamentatione animae peccatricis lib. I. Prologus prior: In subsequenti hoc libro, qui nuncupatur Synonyma, etc. Prologus alter: Isidorus lectori salutem. Venit nuper ad manus meas quaedam [Col. 0468D] schedula, quam Synonyma dicunt, etc. Deinde Synonymorum lib. II, in quo, ut in primo, colloquium instituitur inter hominem et rationem, expressis his vocabulis: Homo, Ratio.

23. Dum de Isidori Synonymis agimus, silentio praetereundum non est miraculum poenae Albigensi cuidam haeretico divinitus inflictae, quod ea corrumpere tentaverit. De haereticis veterum Codicum corruptoribus nonnulla dixi cap. 7 Prolegom, ad Sedulium. Antiquas esse has haereticorum fraudes ex libro I Dialogi Severi Sulpicii de Miraculis S. Martini cap. 3 colligitur: »Episcopi quaedam in libris ipsius (Origenis) insanius scripta memorabant, quae assertores ejus defendere non ausi ab haereticis [Col. 0469A] potius fraudulenter inserta dicebant. . . Non esse autem mirum, si in libris neutericis et recenter scriptis fraus haereticorum fuisset operata, quae in quibusdam locis non timuisset incidere evangelicam veritatem.«

24. Joan. Baptista Gener part. III Theologiae, trac. 2, lib. III, de virtutibus moralibus prolusionem polemicam, de Erronibus in veritate, sive de fraudibus haereticorum, praemiserat. Tomus edi typis coeperat, sed imperfectus mansit, neque passim vulgatum est quod jam formis excusum fuerat. Vidi tamen exemplar hujus inchoati voluminis. In ea prolusione haereticorum sexta fraus est: Incredibili subinde impudentia sacros corrumpunt falsantque Codices; quod probat indicatis testimoniis ex Rufino lib. I Invect. [Col. 0469B] apud Hieronymum tom. IV novae editionis, pag. 366, ac tom. V, pag. 250, ex Isidoro lib. III Sentent., cap. 12, ubi consulendae sunt notae Loaisae, ex Luca Tudensi lib. II cap. 8, et lib. III cap. 1, tom. XXV Biblioth. Patrum, p. 221 et 240; ex Irenaeo lib. I sub init., ex Tertulliano de Praescript. c. 17., ex Dionysio Corinth. episc. apud Eusebium lib. IV Hist., c. 23.

25. Fraus decima haereticorum est: SS. Patrum scripta aliosque ecclesiasticos Codices mutilare atque corrumpere deprehensi sunt: ex Hieronymo Apolog. contra Rufin. lib. I et II, Isidoro lib. III Sentent. cap. 12, Luca Tudensi contra Albigenses lib. III cap. 13; qui ita ait: »Superius dictum est, quod haeretici divinas pervertunt Scripturas, vel resecando vera, [Col. 0469C] aut falsa interserendo. Et nunc dicendum existimo, qualiter quibusdam immutationibus titulorum ambiguitatem 598 intendant ducere in Ecclesiam Dei, ut illis decipiendi facultas facilius tribuatur. In libris namque sanctorum Patrum peregrinos apponunt titulos, ut sermo qui editus est ab Augustino, intituletur Ambrosii nomine, et qui editus est ab Ambrosio, titulum praeferat Augustini, Hieronymi, Gregorii, vel Isidori: editus ab Isidoro nomen contineat, Maximi, vel Fulgentii, et sic de caeteris, ut sanctorum Patrum auctoritates incertae habeantur a nobis. Hoc faciunt inimici Dei maxime in parochialibus ecclesiis, etc.« Neque id mirum videri debet, cum etiam Codicum profanorum scriptorum multi exstiterint falsarii apud veteres, quod eruditissimus [Col. 0469D] Blasius Nasarre observat in prologo ad Polygraphiam Hispanicam Christophori Rodriguez, ex Plinio lib. X, epist. 71, et Galeno de Natur. hum. lib. II, tom. V, et in Comment. lib. V, p. 16.

26. Certe Lucas Tudensis rei quae in civitate Legionensi suo tempore accidit testis idoneus est. Sic refert lib. III, cap. 17: »Quidam etiam haereticus nomine Arnaldus de confinibus Galliae venit in Hispaniam, zizaniam erroris haeretici seminando. Inter caetera pravitatis opera erat studium sanctorum Patrum Augustini, Hieronymi, Isidori, et Bernardi opuscula minora corrumpere, subtrahendo vera, et adjiciendo falsa. Erat enim scriptor velocissimus, et corrupta sanctorum opuscula vendebat vel dabat [Col. 0470A] catholicis, ut tali fallacia posset decipere et illaqueare incaute legentium mentes. Accidit quadam die, cum translationis beatissimi confessoris Isidori celebraretur festivitas, erat ipse scribens, et dicti confessoris SYNONYMA pervertebat. Visum fuit ei quod aqua calida de tecto domus super caput ejus deflueret, cumque levaret manum dexteram, ut caput tergeret, brachium ejus fractum est, ac si valido ictu fuisset percussum, et lumen oculorum amisit . . . Coepit Christi confessorem Isidorum blasphemare, et infidelitatis suae sectam nefandis verbis detegere. Sed abreptus a diabolo subito, tandiu crudelissime vexatus est, donec funditus spiritum exhalavit, etc.« Arnaldus iste haereticus in civitate Legionensi sepultus fuisse videtur: nam cap. 9 ejusdem lib. III [Col. 0470B] Arnaldi haeretici, in ea urbe sepulti, Lucas meminit, quo deprecante miracula fieri fingebant haeretici.

27. Synonymorum mss. exemplaria plura vidi. Duo Soliloquiorum libri cum prologo Isidori exstant Codice Vaticano 473, de quo dicam cap. 93. Iidem libri Synonymorum titulo cum prologo Isidori, 599 et alio prologo secundo, qui argumentum dicitur, Cod. Vatic. 628, de quo cap. 94. Ibidem recensetur Codex Vat. 650, in quo Synonyma initio indicantur, sed nunc non exstant. In Codice Vaticano 1290 est excerptum ex Soliloquiis Isidori, de quo cap. 96. In vetustissimo Cod. Vat. 4948, de quo cap. 97, sunt Synonyma, cum solo prologo In subsequenti, etc. In Vat. 5077 ibid. libri duo Soliloquiorum sine ullo prologo. Codex Regio-Vatic. 254, de quo cap. 99, [Col. 0470C] exhibet librum Soliloquiorum Isidori, qui in Editis est liber II. In Regio-Vatic. 310, de quo cap. 100, Soliloquiorum Isidori Junioris libri duo cum epistola Isidori ad Braulionem, qua de Synonymorum hoc opere loquitur, et prologo Isidori, Venit nuper, etc. In Urbinate 100, cap. 104, Liber Soliloquiorum beati Ysidori incipit ad Orosium Patrem: quod mendum puto librarii, ut tunc dicam. Sunt duo libri Synonymorum cum prologo, Venit nuper; sed opus interpolatum est, multis additis, multis etiam praetermissis. In Ottoboniano 958, cap. 106, Synonyma, ut in Vaticano 4948. In Ottobon. 869, Liber Synonymorum cum duobus prologis. Sunt duo libri editi, sed inter se non distincti. Codex Casanatensis G. VI, 7, de quo cap. 107, exhibet Excerptum libri Isidori, qui dicitur [Col. 0470D] Symonia, corrupte pro Synonyma seu Synonymia.

28. Ex Synonymis plura opuscula excerpta sunt. Bandinius tom. IV Cod. mss., plut. 19 bibliothecae S. Crucis, recenset Codicem 3 membranaceum saeculi XII, in fol. majori, elegantissime exaratum cum initialibus pictis et titulis rubricatis, ubi inter alia pag. 134 est Sermo ex Synonyma S. Isidori: alia manu sumptus ex Synonymis suis. Incipit: Lectio enim docet quid caveas. Des. Omnes in mansuetudine et charitate amplectere. Scilicet ex lib. II Synonym. cap. de Oculis et otio prope finem: Lectio docet quid caveas, etc. usque ad caput de Pace initio: Pacem ama, pacem dilige, pacem cum omnibus retine, omnes in mansuetudine et charitate amplectere.

[Col. 0471A] 29. Desumptus quoque ex Synonymis est libellus de Contemptu mundi, aliusque inscriptus, Norma vivendi: Eodem spectat opusculum a nobis edendum de Institutione bonae vitae, sive Isidori collectum de lacrymis, aliudque inscriptum, Notabilia dicta S. Isidori, seu Norma vivendi, ex Codice bibliothecae Borgianae describendo cap. 107, num. 31. Etsi enim Breulius in praefatione ad Normam vivendi affirmat se nunquam crediturum tantum virum 600 crambem bis coctam nobis apponere unquam statuisse, tamen ego contra existimo, Isidori aliorumque Patrum id proprium fuisse, ut pro re nata ex praecedentibus libris multa in alios tranferrent; neque enim ingenio fecundo praediti videri appetebant, sed populis quam maxime prodesse. Constat certe, in genuinis Isidori [Col. 0471B] operibus multa esse communia iisdem omnino verbis repetita. De his autem aliisque similibus libellis singillatim erit agendum, cum Isidori dubia opera excutiemus, scilicet cap. 81 et 82.



CAPUT LXXI. Regula monachorum. Expenduntur argumenta V. C. Petri Emmanuelis Hernandez, qui eam Isidoro abjudicandam censet. Commentitii sunt Commentarii in Regulam S. Benedicti, quos Isidoro Constantinus Cajetanus affingit. Isidoriana regula Canonicorum. Editiones Regulae monachorum. Caput ultimum de regula Devotarum ex Martenio quidnam sit?

1. Perspicuum est Braulionis testimonium de monachorum regula ab Isidoro composita: Monasticae regulae librum unum, quem pro patriae usu et invalidorum animis decentissime temperavit. Dubium esse [Col. 0471C] potest, an eodem Isidorus respexerit in epistola ad Braulionem adhuc archidiaconum, quae incipit, Dum amici litteras, ubi ait: Quaternionem regularum per Maurentionem Primiclerium direximus. In Codice ms. Escurialensi, lit. B, plut. 1, n. 12 ut Bayerius annotavit, exstat regula monachorum cum hoc Isidori commate: Quaternionem regularum per Maurentionem primiclerium direximus. Vetus ergo est haec persuasio, quod Isidorus regulam suam tunc miserit. Neque sane quidquam occurrit, quo ea debilitari infirmarive possit. Quaternio enim dicebantur chartae invicem compactae: de quo Ducangius exponit Alcuini versus poem. VII:

Plurima hic praesul patravit signa stupendus,
Quae nunc in chartis scribuntur rite quadratis.
[Col. 0471D] Adducitque auctoritatem Eckehardi Junioris de Casib. S. Galli cap. 16. Misit . . . quaternionem, omnem seriem Sandrati tenentem. Isidori autem quaedam opera in quaternionibus descripta fuisse, ex antiquissimo catalogo bibliothecae S. Nazarii in Laurissa constat ex 601 quo praeter alia cap. 46 protuli: Isidori de Origine (corrigendum videtur de Ordine) creaturarum in quaternione. Sententiae et Chronica in quaternionibus.

2. Regulam vero quae exstat esse ipsissimam quam Isidorus scripsit, Nic. Antonius idoneis rationibus astruit. Plura quidem sunt, inquit, unde regulam istam ab Isidoro esse descriptam novimus. Conveniunt hic non solum res, sed verba cum aliis ejus libris, de quo in notis brevissimis admonemur. Amaragdus quoque [Col. 0472A] in Diademate monachorum, seu expositione in S. Benedicti regulam, decimi saeculi scriptor, Isidori hanc laudat, et in ejusdem argumenti opere Petrus diaconus Casinensis: Gratianusque ejus verbis utitur in cap. Cum excommunicato 18, 11, quaest. 3. Ante hos S. Benedictus quoque Anianensis abbas in regularum sua Concordia, ab Hugone Menardo in lucem edita, noni saeculi auctor. Haec erudite Nic. Antonius. Non multo post Isidorum et Fructuosum vixisse auctorem cujusdam regulae monasticae existimat Martenius, qui eam edidit tom. IX veter. script. Collect., col. 161, ex ms. Colbertino ante annos 700 exarato. Incipit: Dominicum diem, sicut ait Isidorus, apostoli ideo, etc., ex c. 24 lib. I Offic. Anonymus auctor praeter alios Patres laudat S. Benedictum, [Col. 0472B] S. Caesarium, S. Fructuosum, et Isidorum ex Regula monachorum, ut cap. 6, S. Fructuosus: Vivere autem solis oleribus, etc. Isidorus episcopus: Per omnem autem hebdomadam viles olerum cibos, ac pallentia utantur legumina; quod petitum ex cap. 9 Regulae monachorum.

3. Petrus autem ille Casinensis, ex cujus commentario ms. in regulam S. Benedicti Constantinus Cajetanus Isidoriana fragmenta edidit, fuit monachus et bibliothecarius Casinensis, et diaconus Ostiensis anno circiter 1137, de quo Joan. Baptista Marus ad cap. 47 libri de Viris illustribus Casinensibus. In Cod. Vat. 5718 exstat expositio Petri diaconi in regulam S. Benedicti ex pergam. in fol. magno, in cujus prologo dicitur Petrus peccator. Aliam expositionem [Col. 0472C] incerti auctoris in eamdem regulam exhibet Codex Vaticanus 5719 membr. in fol. Incipit: Cumque turbas. Fabricius in Bibl. med., verbo S. Benedictus Nursinus, elenchum scriptorum e quibus Concordia Benedicti Anianensis composita est adornavit ad paginas editionis Menardinae, et plusquam quinquaginta locos quibus Regula Isidori in medium affertur indicavit.

602 4. In eamdem sententiam faciunt mss. vetera exemplaria, quae regulam monachorum Isidoro ascribunt. Correctores Romani in Decreti Gratiani correctione Codicem regulae monachorum S. Isidori ex Hispania allatum prae manibus habuerunt. Ad editionem regiam Matritensem procurandam Petrus Ciaconius uno usus est, Grialius altero Ovetensi Gothico, [Col. 0472D] sive Longobardico. Aliud exstat inter regulas Patrum Gothicis characteribus in monasterio S. Petri Caradignensis, aliud in monasterio S. Petri de Arlanza, uti domestici testes Benedictini Patres affirmant apud Bivarium pag. 85 ad Maximum et Nic Antonium. Ex apographo Coloniensis Codicis Canonicorum Regularium, qui ex antiquissimo alio S. Maximini prope Trevirensem urbem descriptus fuerat, eamdem Isidori Regulam Holstenius in suo Codice regularum part. II, pag. 196, edidit. Quemdam ms. Escurialensem nuper laudavi: alium pariter Escurialensem Gothicum saeculi IX aut ineuntis X, lit. A, plut. 1, n. 13, Bayerius recenset, sic inscriptum: Vetus collectio regularum monasticarum, et sacrarum Deo virginum: in quo regula est Isidori hac epigraphe: [Col. 0473A] Incipit regula sancti Patris Isidori abbatis. Ubi satis intelligitur, abbatis titulum Isidoro nostro Hispalensi ab aliquo affictum, qui jam tum existimaret eum monachum fuisse, adeoque monachis praefuisse.

5. Mabillonius tom. I Annal. Benedict. de regula Isidori agit pag. 73, 361, 397, Ex Yepesio, ann. 646, cap. 3, refert in Arlanzensi coenobio S. Petri servari Codicem inscriptum. Regulae Patrum, quo regulae Macarii Pachomii, Basilii, Benedicti, Fructuosi et Cassiani continentur, aliumque in Caradignensi itidem sancti Petri, regulas Posthumi, Macarii, Pachomii, Basilii, Cassiani, Benedicti complectentem. Putat hinc Mabillonius, eo tempore in monasteriis Hispanis plures simul regulas, saltem ut libros spirituales, legi consuevisse. Colligit etiam Isidorum [Col. 0473B] et Fructuosum regulam Benedictinam usibus patriis aptavisse, e duobus illis Codicibus, in quibus, ait, S. Benedicti regula cum Isidori, Hildefonsi (corrigendum videtur, Fructuosi) aliisque aliorum regulis componitur.

6. Hoc autem ostendere debuisset Mabillonius, eos Codices Isidori aetate posteriores non esse. Confert ille quidem quosdam canones concilii IV Toletani, cui Isidorus praefuit, et nonulla loca regulae Isidori cum Benedictina regula, ex qua ea desumpta contendit. Sed cur non et Benedictus et Isidorus ex communi aliquo 603 antiquiori fonte suos hortulos irrigasse dicendi sunt? Imo cum Isidori mos fuerit Patrum quos legerat plura verba saepe continenter describere, neque id ex collatione factum ab eo appareat [Col. 0473C] quod attinet ad Benedictinam regulam, rectius concludemus hanc ab eo perlectam non fuisse. Profert Mabillonius ex vetustissimo Codice Lirinensi pactum quod monachi abbati monasterii Honoriacensis faciebant, regulae Isidorianae praemissum; atque aliud simile reperiri observat in fine regulae communis S. Fructuosi. Monasterium Honoriacense quodnam fuerit, Mabillonius incertum dicit, qui pag. 398 auctorem pacti, sive professionis, quam vocamus, monachorum Honoriacensium Isidorum ipsum esse innuit. Mihi non liquet an ex uno illo Codice Lirinensi id argui possit. Ad dubia igitur Isidori opera pactum monasterii Honoriacensis retrahendum esse existimo.

7. Minus opportune ad monachorum regulam [Col. 0473D] Basnagius in observatione de Halitgarii libro Poenitentiali Thesauri monum. part. II, tom. II, pag. 86, versiculos quosdam ex Isidori epitaphio accommodavit, scilicet:

Ut sincere credidit, sincere sic edidit
   Formam poenitudinis.
Hac forma, inquit Basnagius, poenitudinis, quam edidit Isidorus, indicare possit tractatus de Conversis. Attamen cum nullus veterum hujus opusculi meminerit, epitaphium malim interpretari de regula monachorum, quam concinnaverat Hispalensis praesul, quaeque inter regulas Holstenianas Parisiis vulgatas locum habet. Auctor ejus epitaphii, qui multis post Isidorum saeculis vixit, ut ex cap. 7 et 13 liquet, intelligit, [Col. 0474A] ut videtur, vel Exhortationem poenitentiae, a Breulio editam, vel Lamentum poenitentiae, quod a Canonico Legionensi in Vitam S. Isidori, in qua epitaphium illud primum apparuit, conjectum fuit, vulgatum a Breulio, deinde etiam a Bollandianis ad diem 4 Aprilis.

8. Rejecta igitur Basnagii opinione, tot aliunde sunt vetera monumenta pro Isidoriana monachorum regula agnoscenda, ut nemo hactenus contra quidquam opponere tentaverit. Natalis Alexander ad saeculum VI, cap. 6, art. 5, cum praemisisset, monasticam disciplinam certis legibus institutisque temperatam primum in Hispanias intulisse Donatum monachum, Gregorio Turonensi aequalem, addidit: 604 S. Isidorus Hispalensis regulam Hispaniensibus [Col. 0474B] monasteriis tradidit ex regulis priorum Patrum defloratam. Ita profecto fuit: ut enim cap. 19 admonui, canone 1 concilii Oscensis anno 598 praescribebatur quod episcopi annuis vicibus abbates monasteriorum congregarent, et regulam demonstrarent ducendi vitam. Cum autem monachi, e quorum fere manibus pleraque alia Isidori opera accepimus, in hac regula describenda magis solliciti esse debuerint, quis dubitet eam in iis antiquissimis membranis conservatam fuisse, quae Isidori auctoris nomen praeferunt? Braulio quoque, dum ait: »Pro patriae usu et invalidorum animis regulam ab Isidoro temperatam,« innuit prologum quem habemus: »Praeterea quisquis vestrum illam universam veterum disciplinam contendit appetere, pergat, in quantum placet, et arduum illum [Col. 0474C] limitem atque angustum levigato cursu incedat. Qui vero tanta jussa priorum explere nequierit, in hujus limite disciplinae gressus constituat, nec ultra declinandum disponat: ne, dum declinatus appetit inferiora, tam vitam quam nomen monachi perdat.«

9. Nihilominus rationes quas V. C. Hernandezius in notis ad Conspectum editionis Zaccarianae, cap. 42, n. 31, relatis, exposuit, ejusmodi sunt, ut sine diligenti examine praeteriri non debeant. Regulam Isidori nomine divulgatam Isidoro abjudicat, fetumque credit ignoti alicujus ac ne Hispani quidem monachi, Isidoro posterioris. Quippe auctor regulae cap. 5 editionis Holstenii verba Isidori ex cap. 21 lib. III Sentent. affert sub nomine cujusdam Patris. Ut ab hac prima ratione incipiam, vellem vir eruditissimus [Col. 0474D] advertisset, posse regulam esse Isidori, quamvis aliquo in loco, vel aliquo in exemplari sit interpolata. Ex sedula innumerorum Codicum mss., quos ad Isidori editionem evolvi, collatione in hanc ego cogitationem descendi, vix ullum esse Isidori opus quod jam a saeculis IX et X in multis exemplaribus interpolatum non sit. Invaluerat enim circa ea tempora in imperio praesertim Francogallico haec consuetudo, vel corruptela potius, ut opera veterum Patrum describerentur, multis aliunde intermistis quae in idem argumentum facere viderentur.

10. Id ut in monachorum regula fieret, peculiaris inerat causa: sive quod in diversis monasteriis, quorum usui ea regula esset destinata, diversa quibusdam [Col. 0475A] in rebus vigeret consuetudo, sive quod 605 ejusdem sententiae major explicatio interdum necessaria aut utilis videretur. Quo posito, facile erit Hernandezii rationes diluere. Ac primum quaerendum est an id quod Isidori esse non creditur in omnibus exemplaribus inveniatur. Nam si non invenitur, clara per se est interpolatio. Deinde si quid sit quod Isidorum auctorem nullatenus habere possit, et nihilominus in omnibus mss. Codicibus exstet, tunc ex conjecturis interpolatio arguenda erit. Verba quae cap. 5 editionis Holstenii cuidam Patri tribuuntur, cum sint Isidori cap. 21 lib. III Sentent., ut Hernandezius objicit, haec sunt: Multi enim monachorum juxta cujusdam Patris sententiam amore parentum saecularibus actibus et forensibus negotiis [Col. 0475B] involuti, dum propinquitati prodesse cupiunt, suas animas perdiderunt, etc. In editione Matritensi caput 19 respondet capiti 5 Holstenianae editionis, et post verba, contuentes erudiuntur, omittitur totum illud quod Holstenius inserit: Nullus monachorum, etc., usque ad Non est praesumendum; atque adeo omittitur illa sententia, Multi enim monachorum, etc., quae libro III Sententiarum, cap. 21, non tamen iisdem verbis, inserta est. Primum ergo responderi potest, editionem Holstenianam hoc loco interpolatam esse, neque Isidori verba referre. Deinde Isidorus praedictam sententiam lib. III cap. 21 protulit ex Gregorio lib. Moral. VII cap. 30. Verba igitur Juxta cujusdam Patris sententiam Gregorium, non Isidorum, indicant. Sententia quidem in Regula [Col. 0475C] magis expressa videtur ex Isidori Sentent. lib. III, quam ex Gregorio loc. cit., sed re eadem utrobique est, adeoque auctor primus Gregorius est. Breulius citat cap. 18, Grialius cap. 17, in editione Maurinorum est caput 30. Propria etiam Isidori est haec ratio allegandi quemdam Patrem, tacito nomine, ut lib. III Sent. cap. 48: Nam, ut quidam Pater ait, omne quod supereminet plus moeroribus afficitur quam honoribus gaudet. Sententia est Gregorii lib. XXXIII Moral. cap. 19.

11. Monachum regulae auctorem Hernandezius dicit, quia verba ad monachos faciens loc. cit. ait: Proinde et nos liberi ab actibus saeculi esse debemus, etc. Pernegat autem, Isidorum monachum unquam fuisse. Mihi contra facilius videretur, Isidorum [Col. 0475D] inter monachos recensere, quales eo saeculo in Hispania Leander Isidori frater, Ildefonsus discipulus, aliique gravissimi viri fuerunt, quam monachorum regulam eidem abjudicare. Sed ut omittam, haec ipsa verba, 606 Proinde et nos liberi, etc., abesse etiam ab editione Regia Matritensi, quae Holstenianae praeferenda est, minime consequens ex relatis verbis esse arbitror, quod auctor regulae fuerit monachus. Potuit enim episcopus ad monachos verba faciens ea dicere, quae omnibus ecclesiasticis communia sunt: omnes enim ecclesiastici liberi ab actibus saeculi esse debent. Huc etiam facit quod Isidorus passim aliorum Patrum sententias et verba in sua opera transfert; quem morem Isidorum in regula monachorum secutum, satis ex ipsa praefatione constat. Ex [Col. 0476A] eadem praefatione et epilogo colligitur, auctorem regulae non esse monachum; ad monachos enim verba facit tanquam ab eorum statu semotus. Sic in praefatione: Ad quorum (Patrum) exemplum nos haec pauca VOBIS eligere ausi sumus . . . Praeterea quisquis VESTRUM illam universam veterum disciplinam contendit appetere, etc.

12. In epilogo: »Haec igitur, o servi Dei, et milites Christi, contemptores mundi, ita VOBIS custodienda volumus, ut majora praecepta servetis. Suscipite igitur inter illa et hanc admonitionem nostram, humili corde custodientes quae dicimus, libenter sumentes quod dispensamus: quatenus et VOBIS de fructu operis sit gloria, et nobis pro ipsa admonitione postulata proveniat venia. Deus autem omnipotens custodiat [Col. 0476B] vos in omnibus bonis, et quomodo coepit, sic et confirmet gratiam suam in vobis.« Si igitur verba ab Hernandezio objecta auctorem monachum arguerent, ea potius spuria censenda essent, ut pote praefationi, et epilogo contraria, quam totum opus Isidoro abjudicandum. Sed, ut dixi, ea verba ab episcopo non monacho apposite proferri potuerunt, ut similia alia ab Isidoro lib. III Sentent., cap. 21, ubi agit de monachis, qui curis saeculi occupantur: sicut nostra nobis non odienda est anima, sed ejus carnales affectus odio debemus habere, ita nec parentes odio a nobis habendi sunt, etc.

13. Auctorem regulae monachorum Hispanum non esse Hernandezius arbitratur, quia monasterium Honoriacense, sive Honorianense, ut in editione Holsteniana [Col. 0476C] legitur, pro quo regula scripta in eadem editione Holstenii apparet, apud Hispanos ignotum omnino est. Haec conjectura arguere tantum posset adjectum esse titulum qui de monasterio Honorianensi ab Holstenio editus est, praesertim cum in editionibus Grialii et Breulii omittatur. Sed neque hoc ipsum arguit: nam monasterii Honorianensis, sive Honoriacensis 607 neque extra Hispaniam mentio ulla apparet. Et cum reliquae gentes, non minus quam Hispani, in antiquitates suas ecclesiasticas et monasticas diligenter inquisierint; et cum facilius sit ut memoria monasteriorum Hispaniensium per Maurorum irruptionem interciderit, quam monasteriorum aliarum nationum, aequa judicandi ratio postulat ut ex regula ipsa Isidori colligamus, monasterium aliquod [Col. 0476D] Honoriacense appellatum in Hispania, aut fortasse in partibus Galliae quae regibus Gothorum parebant exstitisse. Cellierius, in Baetica situm illud fuisse ait; opinor, quia id magis rationi consentaneum est, scilicet Isidorum regulam pro suae provinciae monachis conscripsisse, quam pro aliis. Non autem absurdum est, quod regulam pro Baeticae monachis compositam ad alios, eam petentes, miserit, uti ad Braulionem misisse diximus.

14. Verba Braulionis pro patriae usu magis indicant regulam ab Isidoro pro Baetica concinnatam fuisse, quam pro quavis alia Hispaniae provincia. Nimirum ex concilio Hispalensi II, cui Isidorus praefuit, constat plura fuisse in Baetica monasteria et antiqua, et paulo ante condita: Decima actione, poscentibus monasteriorum [Col. 0477A] Patribus, pari sententia statuimus ut coenobia nuper condita in provincia Baetica, sicut et illa quae sunt antiqua, immobili et inconcussa stabilitate permaneant solidata. Probabilis igitur est conjectura, regulam ab Isidoro praescriptam pro aliquo ex denuo conditis monasteriis, quod Honoriacensis nomen aut simile aliquod habuerit: cum enim nomina propria in plerisque mss. Codicibus corrupta inveniantur, et ipsum Honoriacense monasterium in editione Holstenii dicatur Honorianense, a Mabillonio et aliis Honoriacense, non admodum repugnandum erit, si quis pro Honoriacensi nomen aliquantulum simile monasterii Baetici, cujus adhuc supersit memoria, velit substituere. Sed cum multa, ut dixi, in Baetica et in Hispania Isidoriano saeculo fuerint monasteria, non [Col. 0477B] multa certe sunt quorum distincta nomina ad nos pervenerunt; quorumdam etiam notitia in uno vel altero veteri monumento reperitur, ut monasterii Honoriacensis in Regula S. Isidori, et in pacto quod monachi monasterii Honoriacensis abbati suo faciebant, edito a Mabillonio tom. IV Annal. Bened., pag. 397. Paulus diaconus Emeritensis cap. 9 de Vita Patrum Emeritensium sic de Massona refert: Statim in exordio pontificatus sui monasteria MULTA fundavit, praediis magnis 608 locupletavit. Quisnam, rogo, eorum monasteriorum omnia nomina unquam expressit?

15. Aliud argumentum Hernandezius petit ex jejuniis in regula monachorum cap. 11 et 12 editionis Holstenii praescriptis, quae toto coelo, inquit, distant [Col. 0477C] ab eis quae Isidorus cap. 38 seqq. lib. I de eccles. Offic. describit. Advertendum tamen est jejunia in regula pro monachis praescribi, in libro de Offic. eccles., pro omnibus Christianis. De primo igitur jejunio, quod est jejunium quadragesimale, Isidorus agit cap. 37 lib. I de Offic. eccles., et in Regula, cap. 11 ait: Primum jejunium quadragesimae quotidianum, in quo major abstinentiae observantia manebit in monachis, etc. Secundum jejunium explicat Isidorus cit. cap. 33 lib. I de Offic., quod juxta canones, inquit, alia die post Pentecostem inchoatur. In Regula vero cap. cit. 11 distinctius idem jejunium exponit: Secundum jejunium interdianum post Pentecostem alia die inchoatum usque ad aequinoctium autumnale protenditur ternis scilicet diebus per singulas hebdomadas. [Col. 0477D] Ubi vides, prima verba ex libro de Officiis videri petita. Tertium jejunium Isidorus cap. 39 lib. I de Offic. statuit octavo Kalend. Octobr., quod vocatur jejunium septimi mensis: quartum deinde jejunium collocat Kalend. Novembr. In regula haec duo jejunia conjunguntur, et continuantur: nam cit. cap. 11: Tertium sequitur quotidianum jejunium ab octavo Kalend. Octobris usque ad natalem dominicum; in quo quotidiana jejunia nequaquam solvuntur. Scilicet apud eos monachos quos Isidorus instituebat.

16. Major superest difficultas de jejunio quarto praescripto cit. cap. 11 regulae: Quartum item quotidianum jejunium post diem Circumcisionis exoritur, peragiturque usque ad solemnia Paschae. Nimirum hoc [Col. 0478A] quartum monasticum jejunium continuabatur cum primo Quadragesimae jejunio: quo Quadragesimae tempore non solum a prandiis, sed etiam a vino et oleo abstinebant. Illud vero cum Isidori doctrina non cohaeret, quod hoc quartum jejunium inchoetur post diem Circumcisionis: nam ipse cap. 41 lib. I de Offic. jejunium Kalendarum Januariarum propter errorem gentilitatis instituisse Ecclesiam affirmat: quod etiam can. 10 concilii IV Toletani, cui Isidorus anno 633 praefuit, praescribitur. Initium igitur quarti jejunii Kalendis Januarii collocari debuisset. Quid, 609 quod, ut Hernandezius advertit, festum Circumcisionis ab Isidoro nunquam commemoratum fuit, cum non nisi post ejus obitum Ecclesia Hispana hujusmodi festum agere coeperit? Neque ullum monumentum [Col. 0478B] de hoc festo vetustius exstat lege 11 tit. 1 lib. II legum Wisigothorum anno circiter 650, regnante Reccesuintho.

17. Fateor hoc loco aliquam interpolationem necessariam videri, sed quae ex auctoris mente quodammodo processerit. Nam Isidorus initium quarti monastici jejunii a Kalendis Januariis sumpsit, quia eo die solemne erat pro omnibus institutum jejunium. Statim autem ac Circumcisionis festum in Hispania celebrari coepit, jam contraria ratio suasit ut monachi jejunium quartum post diem festum Circumcisionis, non ipso die, inchoarent. Cum ergo regula ad exactam observantiam in monachorum manibus esset, aut etiam palam praelegi deberet, ne expressum initium jejunii Kalendis Januariis confusionem [Col. 0478C] pareret, subrogata sunt verba post diem Circumcisionis. Si quis tamen summo jure agere velit, poterit etiam sustinere Isidori haec ipsa verba esse, et duce quidem gravissimo viro Lesleo in not. ad Missale Mozarabicum, p. 492, qui ex regula Isidori colligit ante hujus obitum solemnitatem Circumcisionis celebrari coepisse; quae circa medium saeculi VII legibus Wisigothorum inter praecipuas festivitates, quibus etiam forum vacabat, relata est. Negat ante hanc epocham facile inveniri posse certum aliquod hujus festivitatis testimonium, quae ex Hispania brevi in Galliam, inde in Germaniam propagata est.

18. Hactenus contuli jejunia, in libris de Officiis eccles. stabilita, cum jejuniis regulae monachorum editionis regiae Matritensis. In editione Holstenii caput [Col. 0478D] 11 est de Feriis, et caput 12 de Jejuniis. Omissis aliis varietatibus, quae nihil ad rem pertinent, et librariis tribuendae sunt, Holstenius post verba, interrumpuntur jejunia, interserit haec, in editione Matritensi omissa: Si tamen non fuerint generalia. Caput de Jejuniis in utraque editione consonat, neque ulla in sententia differt. Cum ergo regula de jejuniis in editione Matritensi exposita Isidorum auctorem habere possit, hoc ipsum de eadem regula in editione Holstenii dicendum: siquidem pauca illa verba addita, si tamen non fuerint generalia, nullam praeseferunt difficultatem. Ac fortasse explicationis gratia posteriori tempore in aliquo monasterio, in quo ea vigeret regula, 610 sive a privato aliquo monacho [Col. 0479A] adjuncta fuerunt: ut intelligeretur facultatem a regula concessam interrumpendi jejunia, dum quisque fratrum convertitur, aut ex aliis monasteriis fratres gratia visitandi concurrunt, non posse extendi ad jejunia quae Ecclesia ab omnibus observanda praescribit.

19. Leviora sunt quae postremo loco Hernandezius objicit, videlicet capitum regulae ordinem admodum diversum esse apud Holstenium, Grialium et Breulium, dupliciaque apud Holstenium esse capita quibusdam assumentis constantia, quibus hi carent. Ex recensione mss. exemplarium bibliothecae Vaticanae, quam postea instituam, liquido apparebit vix aliquod esse Isidori opus quod ejuscemodi difficultati non sit obnoxium: satisque jam hoc ipsum ex exposita collatione Codicum editionis Zaccarianae, aliorumque, [Col. 0479B] imo ex notis editionis Grialianae constitit. Isidorus in manibus pene omnium versabatur. Quid mirum quod ejus opera transpositionibus capitum, additionibus, mutationibus, interpolationibus imperitorum, vel, quod pejus est, sciolorum audaciumque hominum patuerint? Egregie Vives lib. I de Corrupt. disciplin.: »Sed enimvero in describendis maxima haesit culpa: fuerunt semper librarii homines fere imperiti, qui libris transcribendis tenuitatem suam sustentarent: non raro etiam mulieres et sacrae virgines . . . Interdum qui scribebant, nesciebant legere, confundebant omnia . . . In aliis scriptoribus non solum librarii errata persequebantur semidoctuli, sed etiam probe scripta quae ipsi non caperent. Itaque depravarunt rectos sensus, et pro errato uno, quod conabantur [Col. 0479C] expungere, aspergebant quatuor. Videmus, ut quisque veterum scriptorum his quingentis annis in studiosorum manibus versatus est, ita ad nos venisse corruptissimum.

20. In Isidori operibus ad examen revocandis, iis maxime quae ad mores hominum informandos spectant, illa ratio identidem repetenda est, quod ipse auctor eadem opuscula auctiora, et nonnihil mutata, prout res exigebat, saepius communicasse cum aliis videtur. Ita fortasse factum est, ut cum ex canonum praescriptis vivendi regulas monachis tradere teneretur, pro diversis monasteriis, locis ac temporibus, quaedam mutaverit, auxeritve: quae postea a librariis in unum corpus collecta, in nonnullis Mss. rerum et capitum perturbationem aliquam praeseferant.

[Col. 0479D] 611 21. Nullum ms. exemplar Zaccaria invenit, quocum Isidori regulam conferendam curaret. Holstenius, qui nonnullas veterum Patrum regulas ad mss. exemplaria exigit, regulae tamen Isidori nullas varias lectiones adjecit: quod arguit nullum ab ipso repertum ejus regulae Codicem, quocum apographum suum compararet. Ne mihi quidem contigit inter tot mss. Codices Vaticanos ullum invenire, quo Regula Isidori contineretur.

22. A regula monachorum separandi non forent uberiores commentarii in Regulam S. Benedicti, quos Constantinus Cajetanus Isidoro tribuit, si genuini illi essent, et non potius commentitii: de quibus nonnihil jam dictum cap. 19, cum Benedictinus [Col. 0480A] S. Isidori monachatus explosus fuit. Fragmenta ejusmodi commentariorum Cajetanus edidit ex Petro diacono Casinensi: quae tamen, quidquid Cajetanus in monito ad notas jactet, fere omnia ex monachorum regula deprompta sunt: quaedam ex aliis operibus Isidori quae exstant, nonnulla fortasse ex aliis quae perierunt. Neque tamen ea omnia quae Cajetanus veluti Isidori verba ex Petro Casinensi refert, Isidori sunt, sed ipsiusmet Petri, quae Isidori sententiam dilatat, ut conferenti patebit. Haec fragmenta ad appendices rejiciemus, subjectis Cajetani notis. Monitum autem quod praemittit, ita habet:


Constantini abbatis Cajetani ad fragmenta Isidori in regulam S. Benedicti notae ac variae lectiones.

23. Quae hucusque retulimus, nonnulla sunt fragmenta quae ex Isidori in Regulam S. Benedicti [Col. 0480B] Commentariis, temporum injuria deperditis, superfuerunt. Ea plane nos excerpsimus non tantum ex Petro diacono Casinensi, qui quingentos fere abhinc annos scripsit: sed etiam ex Smaragdo S. Michaelis in Lotharingia abbate, qui ante octingentos annos vixit. Hi namque inter alios, S. Benedicti Regulam explanantes, hasce Isidori Hispalensis in eamdem regulam testificationes in medium adducunt. Quamobrem nos ipsam et Isidori fragmenta ex iis Petri diaconi Commentariis, qui Mss. in Bibliotheca Casinensi asservantur, collegimus: ex Smaragdo autem, cujus expositio jam edita circumfertur, varias nonnisi lectiones, paulo inferius adnotandas, observavimus. Praeterea hujusmodi fragmentorum auctorem Isidorum hunc nostrum exstitisse, is certo cognoscet, qui ea cum ejusdem Isidori monachorum Regula contulerit: imo eamdem hanc Regulam nihil aliud esse quam Commentariorum in S. Benedicti Regulam breviarium quoddam; eo usque tam stylo quam [Col. 0480C] subjecto 612 inter se similia sunt, aut verius eadem sunt. Denique cum ab Isidoro Hispalensi in Regulam S. Benedicti scripta et alia quaedam exstent, quae neque in sua Regula monachorum, neque in reliquis ejusdem libris habeantur: absque dubio fateri necesse est, Isidorum majores in illam Commentarios contexuisse. Sed de hoc etiam alibi.

24. Nonnulli Canonicorum quoque Regulam ab Isidoro compositam tradunt: neque omnino quidem aberrant. Sed haec Regula, ut cap. 19 et 31 explicui, est Canonicorum Regula in concilio Aquisgranensi proposita, quae ex SS. Patrum et Isidori in primis sententiis contexta est.

25. Regula monachorum Isidori primum prodiit in regia editione Matritensi, inde repetita in editione Breuliana, et in secunda recenti editione [Col. 0480D] Matritensi. Lucas Holstenius collectionem regularum hoc titulo curavit: »Codex regularum quas sancti Patres monachis et virginibus sanctimonialibus servandas praescribere, collectus olim a S. Benedicto, Ananiensi abbate. Lucas Holstenius Vatic. Basil. Canonicus, et bibliothecae praefectus in tres partes digestum auctumque edidit. Romae excudit Vitalis Mascardus 1651 in 4.« In eo vetusto Codice regularum praefatio praemittitur Isidori Regulae: »Incipit praefatio Isidori Hispalensis episcopi in Regulam monachorum. Sanctis fratribus, in coenobio Honorianensi constitutis, Isidorus. Plura sunt, etc.« Deest titulus praefationis in editionibus Operum Isidori. Monasterium, ut supra monui, a Mabillonio dicitur Honoriacense. Capita Regulae S. Isidori in Codice S. Benedicti [Col. 0481A] Anianiensis sunt viginti tria, in editionibus Operum Isidori sunt viginti quatuor. Neque ordo capitum idem est; sed in rebus ipsis exiguum discrimen intercedit. Holstenius, qui paulo antequam in lucem Codex regularum prodiret, mortem obierat, in praefatione praemiserat Codicem hunc esse illum ipsum de quo Hugo Menardus in not. ad Acta S. Benedicti Anianensis haec ait: In testamento S. Gennarii episcopi Asturicensis, inter libros qui ab eo dantur monasterio S. Petri de Montibus, recensetur liber regularum virorum illustrium, qui an idem sit cum eo qui a nostro Benedicto collectus est, non adeo constat.

26. Holstenianus Regularum Codex iterum typis excusus fuit Parisiis 1663, in 4, et in nova collectione Regularum hoc titulo: »Lucae Holstenii Codex regularum [Col. 0481B] monasticarum et canonicarum, collectus olim a S. Benedicto Anianensi abbate, nunc autem auctus, 613 amplificatus, et in sex tomos divisus; observationibus criticohistoricis a P. Mariano Brockie, priore monasterii S. Jacobi Scotorum Ratisbonae illustratus. Augustae Vindelicorum 1759, in fol. Ib. tom. I, pag. 187 seqq. S. Isidori Hispalensis episcopi regula monachorum.«


P. Mariani Brockie observatio critica in Regulam S. Isidori.

27. Auctor hujus Regulae est S. Isidorus, Hispalensis episcopus, et S. Leandri in episcopatu successor, ejusque frater uterinus, anno 636 defunctus, et fastis sanctorum ascriptus. Sanctissimus enim episcopus [Col. 0481C] hanc Regulam scripsisse videtur ante adeptum episcopatum, cum a teneris annis monasticam vitam secutus sit: sed utrum in hoc coenobio Honoriacensis [Forte Honoriacensi] tirocinium posuerit, merito dubitatur, cum ad ejusdem monachos instruendos regulam praesentem composuerit viginti tribus capitulis comprehensam, atque alias vitae monasticae normas, a SS. Patribus scriptas, suis monachis summopere commendet. Et quidem quamvis modo ignoremus hujus monasterii situm, tamen illud Benedictinis institutis imbutum, facile supponere possumus, cum Regula S. Benedicti jamdudum per S. Aemilianum apud Hispanos promulgata fuerit, atque S. Leander eamdem amplexus sit. Denique si hanc S. Isidori Regulam recte attendamus, tunc et illam ex disciplina Benedictina desumptam agnoscere debemus: nam eodem modo manuum laborem, jejunia, lectiones, divinum officium, aliaque munia monastica praescribit: vult etiam monachos in eodem dormitorio pausare, in eadem mensa reficere, atque singulis denis decanum invigilare mandat. Quae omnia ex Regula S. Benedicti desumpta esse videntur, quam proin suis monachis observandam proposuit, paucis superadditis loco et regioni magis accommodatis. [Col. 0481D] Unde non desunt auctores asserentes utramque regulam simul in eodem monasterio observatam fuisse.

28. Praefatio ita inscribitur in hac editione: Sanctis fratribus in coenobio Honoriacensi constitutis, Isidorus. Praemittitur ex Martenio caput 24, sive Sententia de regula Devotarum. Rursus pag. 404, Editor producit eamdem Sententiam de regula Devotarum ob variantes lectiones ad mentem Holstenii: »In veteri,« inquit, »Codice, qui sanctorum Patrum monasticas sanctiones continet, etiam sequentes duae constitutiones, altera nescio cujus regulae Devotarum, altera concilii Hispalensis II, post Regulam S. Isidori legebantur.« Constitutio concilii Hispalensis [Col. 0482A] II est caput 11: »Undecima actione,« etc. Fortasse id ita reperitur in editione Parisiensi Regularum Holstenii: in editione quidem Romana nihil tale invenio.

614 29. Martenius tom. IX veter. script. Collect., col. 160, ex ms. Codice Elnonensi ante annos, ut tunc ipse aiebat, 800 exarato, caput ultimum, sive 24, sive 25, Regulae Isidori adjecit hoc titulo: Sententia de regula Devotarum: Nemo ad eas vadat visitandas, etc. Rodriguezius tom. II Bibl. Hisp., pag. 336, occasionem erroris hinc sumpsit, quod asseruerit Regulam monachorum Isidori editam fuisse tom. IX Collectionis Martenianae, cum solum caput ultimum, quod dixi, ibi typis fuerit excusum.

30. Hugo Menardus concordiam Regularum hac [Col. 0482B] inscriptione olim vulgaverat: »Concordia Regularum, auctore S. Benedicto, Anianae abbate, nunc primum edita ex bibliotheca Floriacensis monasterii, notisque et observationibus illustrata, auctore Fr. Hugone Menardo, monacho Benedictino congregationis S. Benedicti, alias Cluniacensi, et sancti Mauri Parisiis, ex officina Hieronymi Drovat 1638.« Sunt duo tomi in 4, sed ita ut capitum et paginarum numeri eodem ordine continuentur. In praefatione de hujus concordiae regulis earumque auctoribus, haec breviter de Isidoro pag. 62: Regula S. Isidori episcopi est magni illius Isidori Hispalensis episcopi, quae exstat inter ejus Opera Coloniae edita 1617. Hanc recenset inter S. Isidori scripta S. Braulio, etc. Non multum differt [Col. 0482C] a S. Benedicti regula. Quaedam tamen ex aliis Isidori operibus desumuntur, ut cap, 3, Dicta S. Isidori de generibus monachorum ex lib. II de Offic. eccles., cap. 15, al. 16. Eruditae Menardi notae a nobis non praetermittentur. Concordia haec Regularum diverso ordine procedit ac Codex Regularum ab eodem S. Benedicto Anianensi collectus, et ab Holstenio editus. Nam in Codice Regulae diversorum continuato orationis filo contexuntur: in concordia praemisso textu Regulae S. Benedicti per varios titulos, cum eo aliorum Regulae hinc inde excerptae conferuntur. Benedictus Anianensis prosa et carmine praefatur; ex carmine haec sunt:

Vir Benedictus, et Isidorus, Basilius exstant
Eximii, quorum renitent sat dicta per orbem.



615 CAPUT LXXII. Sermones S. Isidoro ascripti. An eorum aliqui genuini, et quinam? Sermo S. Isidori in Breviario Mozarabico ad carnes tollendas. Plures Isidori sermones in Homiliariis ex ejus Operibus excerpti.
[Col. 0482D]

1. Minime ego dubito quin Isidorus pro episcopalis sui muneris ratione saepe sacram concionem ad populum habuerit, et multae ejusmodi homiliarum litteris consignatae, ac posteritati mandatae fuerint. An autem corpus sermonum Isidori volumine aliquo comprehensum unquam exstiterit, non ita certum videtur. Anonymus Mellicensis saeculi XII scriptor, supra cap. 47 relatus, hoc innuit: Praeterea sermones plurimos, diversis temporibus habitos, stylo egregio scriptos, transmisit ad posteros. Clarius Sigebertus eodem saeculo, et multo post Trithemius Isidorum scripsisse aiunt librum sermonum. Nescio an huc [Col. 0483A] pertineat quod a Montfauconio in Biblioth. mss. inter Codices bibliothecae Ambrosianae Mediolanensis laudantur Isidori homiliae et quaedam alia. Antiquiores silent. Fortasse Isidori sermones ab ipso in suos alios commentarios more aliorum Patrum inserti magna ex parte fuerunt: ex quo factum ut collectio sermonum ejus tanquam minus necessaria ab exscriptoribus librorum negligeretur. Nihilo tamen minus tenendum est sermonem aliquem Isidori esse, si antiquis monumentis id constet, aut in veteribus exemplaribus ipsi sermo aliquis stylo ejus non indignus ascribatur.

2. Tres, ut cap. 44 explicui, S. Isidoro attributos sermones inter schedas Zaccarianas habeo, quo [Col. 0483B] omnes Zaccaria in suo Isidorianae editionis Conspectu edito spurios censebat. Primus horum est sermo contra Arianos, qui non solum in Codice Caesenati Malatestio exstat inter alia Isidori opera ejus nomine inscriptus, sed etiam in catalogo monasterii Pomposae saeculo XI exarato Isidoro quoque adjudicatur, eodem principio indicato, ut cap. 44, et 46 animadverti. Ex Canonico Legionensi, auctore Vitae S. Isidori, et Breviariis Hispanicis cap. 18 retuli Isidorum adhuc juvenem haeresim Arianorum acerrime impugnasse. Certe nihil in hoc 616 sermone invenio quod ab Isidoro proficisci non potuerit; neque fortasse errabit qui ab eo in juventute factum existimaverit.

3. Alter sermo est in laudem S. Aemiliani ex ms. Codice vetustissimo archivii Vercellensis descriptus, [Col. 0483C] hoc titulo: In natal. S. Aemiliani episcopi Vercellensis sermo B. Isidori. Olim, ut opinor, in ecclesia Vercellensi hic sermo recitabatur, quo die natale S. Aemiliani celebrabatur, fortasse antequam ea ecclesia peculiarem ritum suum a SS. Eusebio Eusebianum appellatum relinqueret, ut Romanum susciperet: de quo clare testatur Joan. Andreas Iricus lib. I Historiae Tridinensis, pag. 11. Joannes Stephanus Ferrerius episcopus Vercellensis in opere de Vita et rebus gestis S. Eusebii Vercellensis, ejusque in eo episcopatu successorum Romae 1602, in 4, apud Aloysium Zannettum, eumdem sermonem in tabulario antiquissimo ecclesiae Vercellensis exstare commemorat. designatis primis verbis: Vir ecclesiasticus et crucifixi mundo per mortificationem propriae carnis debet et dispensationem, etc. Narrat S. Aemilianum, [Col. 0483D] cujus dies festus in ecclesia Vercellensi tertio Idus Septembris celebratur, ex Lybio Aragoniae oppido oriendum fuisse: episcopum jam Vercellensem conciliis Romanis III, IV et VI, Symmacho Romano pontifice, annis 501, 502, et 504, interfuisse: ejus corpus inventum ac translatum in principem Vercellensem ecclesiam anno 1181, XVI Kal. Junii. Quod annotatum Nic. Antonius voluit, ne Aragoniae et praesertim Lybii oppidi cives ignorarent.

4. Haec ergo esse causa potuit cur Isidorus S. Aemilianum episcopum Vercellensem celebraret. Est tamen quod opponam. Braulio Caesaraugustanus episcopus Vitam S. Aemiliani presbyteri, qui anno 564, decessisse dicitur, litteris consignavit, in commentario [Col. 0484A] Bivarii ad Maximum, in Martyrologio Tamayi ad diem 12 Novembris, in Actis SS. Benedictinorum tom. I editam. Magna est controversia quemnam Aemilianum Braulio laudaverit. Plerique Hispani sentiunt, esse S. Aemilianum Cucullatum, vulgo de la Cogolla. Aragonenses contendunt esse Aemilianum Aragoniae regni eremitam, cujus sacra pignora in oppido Torre la Paja asservantur. Auctores, qui commentitia chronica confinxerunt, plura alia addunt. Supposititium Helecanem, inquit Nic. Antonius, lib. V, n. 237, pariter habeo, qui huic etiam dispellendae quaestioni intentus, 617 Vercellensem episcopum eum esse garrit, qui apud Aragonenses colitur; vel a Bivario ipso male acceptus.

5. In Officio Mozarabico festum S. Aemiliani abbatis [Col. 0484B] et confessoris agitur die 12 Novembris: omnia sunt communia, excepto hymno senario iambico, cujus auctor Braulio creditur; nam ipse Braulio in fine epistolae nuncupatoriae Vitae S. Aemiliani se in hujus sancti confessoris laudem hymnum composuisse testatur. Certe hymnus elegans est, et supra saeculi VII captum videri possit. Ita incipit:

O magne rerum Christe rector inclyte,
Parent olympi perpetim cui sidera,
Et vota festis annuis faventia
Largire nobis casta, praebe et sobria,
Placare quae possint tuam clementiam.
Ita procedit sine metri offensione, nisi quibusdam in locis, ubi mendum Codicum facile est advertere: praesertim cum etiam in hymnis Prudentianis, qui in Breviario Mozarabico occurrunt, ejusmodi errata [Col. 0484C] scripturae passim observentur. In tertio versu fortasse auctor scripsit Haec vota, et in quinto Placare possint quae tuam clementiam.

6. Itaque cum apud Hispanos memoria hujus Aemiliani celebris fuerit, qui profecto ab Aemiliano episcopo Vercellensi longe diversus est, suspicari aliquis posset sermonem S. Isidori in laudem S. Aemiliani Cucullati perscriptum fuisse, quem Vercellenses postea suo episcopo Aemiliano applicuerint. Certum tamen puto, aliquem ex Sententiarum S. Isidori libro tertio in S. Aemiliani Vercellensis episcopi laudem sermonem contexuisse, quem idcirco nomine S. Isidori praenotaverit, quia re vera, exceptis paucis verbis, quibus argumentum sermonis Aemiliano accommodatur, totus sermo contextus est ex capp. 33, 36, 42 et 43 integro, libri III Sententiarum. [Col. 0484D] Rejiciendus ergo hic sermo est ad appendices inter alia ejusmodi opera ex Isidori libris consarcinata.

7. Tertius est sermo in Codice saeculi XIII Isidoro ascriptus contra gulam, superbiam, et cupiditatem. Pia est, et contra vitia efficax haec homilia; sed non animum induco ut credam eam esse S. Isidori. Posteriora saecula redolet doctrina distinctius exposita de duobus angelis, altero bono custode a dextris hominum singulorum, altero malo tentatore a sinistris. Eam quidem scholastici 618 communi consensu tenent, et in genere nonnullis veterum Patrum testimoniis confirmant. Sed distinctius, ut dixi, et explicatius in hac homilia exhibetur, quam ut ad Isidorianum saeculum referri posse videatur. [Col. 0485A] Idem dictum velim de inferorum poenis, quae stylo recentiorum temporum videntur descriptae. Laudatur in hac homilia S. Augustinus, quasi asseruerit die resurrectionis dominicae animas justorum sepulcra suorum corporum visitare, et dicere: Bene valeas, bone socie, etc.; ita contra animas damnatorum corpora sua increpare: Heu, heu, miserum corpus, etc., quod minime, ut puto, apud Augustinum reperies, neque apud aliquem probatum veterem auctorem.

8. Cum multi Isidori libros et opuscula diligentissime recensuerint, nemo tamen homiliam indicavit quae ejus nomine in Breviario Mozarabico recitatur. Ea exstat feria quarta in capite jejunii, pag. 135 editionis novae Matritensis, sic inscripta: Sermo [Col. 0485B] beatissimi Patris nostri Isidori episcopi ad carnes tollendas. Incipit: Fratres charissimi, rogo vos, et admoneo vos, ut in isto legitimo ac sacratissimo die, etc. Hujus homiliae meminit Eugenius Robles in descriptione officii Mozarabici, inserta libro de Vita et gestis cardinalis Ximenii, cap. 26: Apposite autem inseritur breviario sermo S. Isidori, qui hoc officium ampliavit pro bacchanalium seu Martis die, cui dies Cinerum immediate succedit. Ita Latine redditur ex Hispanico libro Roblesii in Blanchini prolegomenis ad Orationale Gothico-Hispanum pag. 120. Roblesius in opere Hispanico, quod penes me habeo, vocat solemnem sermonem, et diem, quo recitatur, appellat martes de Carnestolendas: ita enim Hispani loquuntur, pro quo alii Carnisprivium dicunt. Etsi autem [Col. 0485C] Roblesius sacello Toletano, quo officium Mozarabicum celebratur, sacerdos addictus fuerit, tamen minus accurate diem quo sermo S. Isidori recitatur, designavit.

9. Non enim pro officio diei Martis, sive feriae tertiae ad carnes tollendas, quod in Breviario Mozarabico nullum proprium est, sed pro officio diei Mercurii, sive feriae quartae Cinerum, quod in capite jejunii inscribitur, sermo Isidori appositus est, et quidem ad finem ejus officii. Deceptus fortasse ex eo fuit Roblesius, quia titulus homiliae est ad carnes tollendas. At vero olim non solum dies qui jejunium quadragesimale proxime praecedebant, sed etiam ipsum initium jejunii quadragesimalis ita nominari solebat. Ducangius: 619 Carnisprivium tempus quo [Col. 0485D] carnibus privari et ab iis abstinere incipiunt fideles ante jejunia Quadragesimae. Addunt Maurini: Quandoque sumitur pro primis jejunii diebus.

10. Alioquin sermo Isidori, ut ego puto, non pro feria quarta Cinerum compositus fuit, sed pro prima dominica Quadragesimae. In officio antiquo Gothico haec dominica dicebatur in carnes tollendas, quia jejunium quadragesimale incipiebat feria secunda post dominicam quae a nobis dicitur Quadragesimae, ut cernitur in Orationali Gothico Hispano Blanchini pag. 63. Nullum igitur apud Gothos Hispanos agebatur officium feria quarta in capite jejunii, aut feria quarta Cinerum. Mozarabes officium benedicendi cineres, eosque capitibus fidelium imponendi, [Col. 0486A] quod saeculo XI antiquius in Ecclesia non est, procedente tempore e missali Toletano Romano magnam partem sumpserunt, nonnullis aliunde ascitis. Confer notas Leslei ad Missale Mozarabum, pag. 503.

11. In Missali Toletano post impositos cineres ita praescribebatur: Hoc facto erant omnes ad processionem: finita processione, fiat sermo, quo finito, incipiant ad missam. Eamdem rubricam Mozarabes in suum missale transtulerunt: et loco hujus sermonis in Breviario insertus fuit sermo S. Isidori ad carnes tollendas, qui scilicet olim ad primam Quadragesimae dominicam videtur fuisse accommodatus, ut ex ipso ejus diei Gothico officio colligitur. Agitur in sermone de jejunio et eleemosyna, ab iis praesertim praestanda qui jejunare non possint. Hoc duplex argumentum [Col. 0486B] innuitur in Breviario Mozarabico ad dominicum primum Quadragesimae, pag. 139, Ecce venient dies Domini magni eleemosynae et jejunii: estote parati benefacere oppressis, viduis et orphanis, etc. Succedit oratio quae in Orationali Gothico Hispano sub titulo In carnes tollendas post matutinum pag. 64 invenitur, et incipit: Deus, qui eleemosynam nos facere praecipis, etc.

12. Inter Isidori Opera Nic. Antonius recensebat librum de Institutione jejunii quadragesimalis, qui latet adhuc, ut ait, ex verbis scilicet Marci Zuerii Boxhornii in not. ad Scriptor. Hist. August. in Clodio Albino Spartiani: Non possum eruditum et ecclesiasticae antiquitatis studiosum lectorem hoc loco gaudium meum celare; repertum nempe a me esse superioribus [Col. 0486C] diebus illustre et bene longum Isidori Hispalensis episcopi fragmentum de Institutione jejunii quadragesimalis: 620 quod alibi et commodiore loco, si vitam Deus dederit, publici juris faciam. Fabricius in Biblioth. med., num. 21, suspicatur hoc fragmentum idem esse ac caput 36, al. 37, libri I de eccles. Offic. Fortasse id ita est: sed quod Boxhornius bene longum fragmentum vocat, id magis sermoni nostro congruit, qui duabus partibus laudato capite 37 longior est. Sed sive haec nostra homilia in aliquo alio Ms. exstet, sive secus, cum eam tanquam Isidori genuinam Mozarabes adoptaverint, nec ratio ulla adsit quae nos in contrariam partem inducat, imo cum tanto doctore ea sit maxime digna, inter vera Isidori opera eamdem reponendam esse censuimus.

[Col. 0486D] 13. Ac facile credam, Boxhornium de capite 37 libri I de Offic. eccles. locutum: siquidem in aliis quoque mss. Codicibus doctrina Isidori de jejunio ex libro I Officiorum deprompta invenitur. Potui set Boxhornius hac nos cura liberare, si verba aliqua fragmenti sui indicasset. Bandinius in catal. Cod. Lat. Biblioth. Medic. tom. I, plut. 14, sic describit Codicem 1: Homiliae S. Ambrosii, seu potius homiliae ac sermones, qui legebantur in ecclesia ab adventu Domini usque ad sabbatum majoris hebdomadae, selecti ex operibus SS. Ambrosii . . . Isidori episcopi, etc. Ibi pag. 136, S. Isidori episcopi sermo. Incipit, Jejunii tempora secundum Scripturas sanctas quatuor sunt, in quibus per abstinentiam et lamentum poenitentiae [Col. 0487A] Domino supplicandum est. Hoc est initium capitis 37 libri I Offic. Desinit sermo: et universale jejunium hac observatione celebrat. Hic finis est capitis 40 ejusdem libri; sed in editione regia Matritensi legitur: et universali jejunium observatione celebrat. Hic sermo non solum institutionem jejunii quadragesimalis, sed aliorum etiam comprehendit. Idem Sermo sub Isidori nomine a Bandinio indicatur tom. IV, plut. 36, bibliothecae S. Crucis codice 4 membranaceo saeculi XII, sed hoc loco Bandinius vocat sermonem de Quadragesima.

14. Alios exhibet bibliotheca Vaticana Codices, quibus Isidoriana jejunii explicatio exprimitur. In Codice Vaticano pergam. in fol. magno pag. 76, Isidori sermo de jejunio quadragesimali: Jejunii [Col. 0487B] tempore. Idem sermo eodem initio in Codice Vaticano papyraceo 6454, pag. 205.

15. Post alia excerpta ex Isidori Sententiis et Synonymis Codex Palatinus Vaticanus 216, saeculi XI circiter, exhibet opusculum titulo libri, sed ad homilias potius referendum, scilicet pag. 90 terg.: 621 Incipit liber de die judicii, de disperatione peccantium, sancti Isidori: Rogo vos, fratres charissimi, etc. Inscriptio haec potius esset apponenda, Incipit sermo de die judicii; nam praecessit excerptum Isidori de disperatione peccantium ex libris Sententiarum. An autem Sermo de die judicii vere sit Isidori, non ausim definire: certe non videtur excerptus ex ejus operibus quae existunt: neque indignus est qui inter appendices legatur, quamvis jam editus fuerit inter [Col. 0487C] Sermones S. Augustini. Lovanienses dubium censebant, Maurini spurium, et verum Caesarii fetum. In Codice Palatino quaedam omittuntur, alia confuso et perturbato ordine proferuntur.

16. Duos sermones ex antiquissimo Codice Vaticano Palatino 67, quem cap. 102 uberius recensebo, descripsi, alterum Isidoro aperte ascriptum, alterum qui illico consequitur, et eidem Isidoro videtur ascribi. Codex refertur ad saeculum XI, et recensetur a Blanchino tom. II Evangeliarii Quadrupl., pag. 604, et characterum ejus specimen exhibetur ibidem post pag. 60. In ipso autem haec continentur, ait Blanchinus: Homelia sancti Isidori, quae incipit: Brevis est hujus mundi felicitas, etc. Item Sermo de falso amico: Protector et nutritor, etc. Non explicat Blanchinus an [Col. 0487D] hic quoque sermo sit Isidori. Revera post brevem illam homeliam, paucis lineis contentam, titulus ascribitur: Incipit sermo de falso amico, quin addatur ejusdem aut alterius auctoris nomen. Character idem horum duorum sermonum est, diversus tamen a charactere psalmorum, qui sequuntur, et commentarii in psalmos. Neque stylus, neque argumentum, aut sententiae quidquam praeferunt quod Isidorum nostrum non maxime deceat: ac merito inter sermones dubios collocabitur non solum homilia sub titulo: Incipit homelia sancti Isidori, sed etiam sermo, qui brevissimae homiliae succedit, praenotatus: Incipit sermo de falso amico.

17. Inter septem opuscula quae Constantinus Cajetanus [Col. 0488A] a se recensita et notis illustrata novae Operum Isidori editioni annecti proposuerat, duo sunt sermones, alter in die nativitatis Domini, alter de sanctis angelis. Sermoni de nativitate Domini hoc adjecit monitum.

In primis, quod ad nomen Isidori attinet, diverso illud modo notatum inveni, non tantum in exemplaribus, verum etiam in impressis: nempe ut ab aliis scriberetur Hisidorus, et Hisydorus, vel Hysidorus: ab aliis autem Ysidorus, aut Isidorus. Omnium tamen lectio ea nobis maxime 622 placuit, qua Isidorus exprimitur. Isidorum itaque exarasse librum Sermonum testis est non solum Trithemius, et Sigebertus Gemblacensis, lib. de Scriptor. Eccles., sed etiam Braulio, dum ait: Sunt et alia ejus viri multa opuscula, et in Ecclesia Dei multo cum ornamento inscripta. Maxime tamen dolemus, quod miserrima illa temporum conditio plurimos hosce ipsius sermones, [Col. 0488B] plurima quoque diversi generis scripta pessime consumpsit. Hunc autem sermonem de Domini Nativitate Hispalensem Isidorum contexuisse, praeter phrasim in illo, certe Isidoro familiarem, Conradus Gesnerus, etsi damnatae memoriae auctor, ex Alcuini Homiliario, in sua Bibliotheca animadvertit. Ipsum quoque Alcuinum Ms. jussu Caroli Magni opus illud (quod ms. Casini legimus, Basileae vero an. Dom. 1498 impressum) a sanctis Patribus collegisse, certum est.

18. Cajetanus Braulionis verba, multa opuscula et in Ecclesia Dei multo cum ornamento inscripta, ad librum Sermonum detorquet: quae tamen quosvis alios libros indicant. In Homiliario Alcuini Venetiis 1551, pap. 25, et Coloniae 1569, pag. 67, legitur in die Nativitatis Domini sermo S. Isidori: Natalis Domini dies, etc. Desinit, quod natus est Christus, qui vivit, etc. Prodierunt Homiliae ac Meditationes in festum [Col. 0488C] Nativitatis Jesu a Christiano Daumio collectae Cygneae 1670, in 8, ubi num. 12 inseritur Isidori sermo de Nativitate ex Homiliario doctorum desumptus. Idem est sermo, idemque Homiliarium Alcuini nomine editum. Quod tamen opus praeter rem Alcuino ascribi, etiam in versione Hispanica Valentiae 1552 fol. Homiliario recopilado por Alcuino, in Biblioth. med. Fabricii animadversum est, ubi Paulo Winfrido tribuitur, pluresque editiones ab anno 1482 peractae recensentur, omissis tamen iis duabus quas ego retuli. Anno proxime elapso 1795 recudi Matriti coeptum fuit Homiliarium Alcuini ex versione baccalaurei Joannis de Molina, quae est ipsa versio vetus, tribus tomis in 4.

19. Ad auctorem sermonis de Nativitate Domini [Col. 0488D] quod attinet, jam alii observarunt esse vere S. Isidorum, quandoquidem totus sermo nihil differt a capite 26 libri I de Officiis ecclesiasticis, exceptis nonnullis variis lectionibus, quae facile in mss. exemplaria irrepunt, ut in fine quod Christus natus est pro quo die Christus natus est. Repertus a me est idem sermo in antiquis membranis Vaticanis, ut in Cod. Regio-Vatic. 125, de quo cap. 99.

20. Longior est sermo de angelis, quem Constantinus Cajetanus veluti nondum editum publicavit. Notas etiam ac varias lectiones addidit, quibus hoc monitum praemisit.

623 In uno aut altero ex vetustioribus mss. Lectionariis Bibliothecae Casinensis, sign. num. 75, et 236, ac in duobus Bibliothecae Vaticanae Codicibus, [Col. 0489A] sign. num. 1296 (corrige 1269) et 3836, exstat sermo hic Isidori de sanctis angelis, in quibus tamen S. Michaeli archangelo tantummodo inscriptus est. Revera thesaurum censeo quidquid de reliquiis Operum Isidori Hispalensis erui potest: de eo enim hic solum cogito: nam ut Isidoro Cordubensi, vel Isidoro Pacensi tribuam, nec suspicari volo. Isidori namque nomine, non eodem tempore, tres in Hispania viros, eruditionis et probitatis opinione excellentes, exstitisse constat: Isidorum Cordubensem episcopum, cui ob antiquitatem Senioris cognomentum est, vixitque temporibus Honorii imp.; Isidorum Hispalensem, cujus actiones jam explicuimus: postremo Isidorum Pacensem, qui, quod duobus fuit aetate posterior (vixit enim longe post Hispalensem), Junioris cognomen tulit: tametsi Isidorus Hispalensis a Cordubensi ea appellatione nonnunquam secerni consueverit. Ne te, lector, idem cognomen in errorem mittat, cave.

21. Cajetanus Codicem Vaticanum primum designat [Col. 0489B] num. 1296, sed legi debet 1269, ut ipse etiam in notis indicat. Hoc certe numero 1269 Codex ille nunc in bibliotheca Vaticana signatur, cap. 95 describendus. Illud vero animadversione dignum quod Cajetanus tres lectiones de angelis uni Isidoro tribuit, cum tamen id ex mss. Vaticanis non liqueat: imo in Codice 1296 sola illa lectio Angelorum nomen, etc., usque ad et angelis redditam, Isidoro tribuitur, reliquae duae S. Gregorio Magno. Nam finita lectione, Angelorum nomen, illico est rubrica: S. Gregorii papae unde supra: Nonnunquam, etc. Rursus: Item ejusdem unde supra: Aliquando per angelos. Aliquantulum tamen Cajetano favet Codex antiquior 3836, de quo cap. 97 agam, ubi post lectionem Isidori nomine: Angelorum nomen, etc. rubrica apponitur sine auctore: Item unde supra: [Col. 0489C] Nonnunquam vero, etc., et iterum post hanc lectionem rubrica: Item cujus supra: Aliquando per angelos, etc. Certum tamen videtur librario excidisse auctoris nomen, cum rubricam scripsit pro lectione Nonnunquam vero. Etenim alii etiam Codices, qui sermonem S. Isidori de angelis referunt, solum lectionem, Angelorum nomen, etc., ipsi adjudicant.

22. Homiliarium saeculi XII describitur a Bandinio tom. IV Cod. Latin., plut. 33 S. Crucis Cod. 4, ubi pag. 193 legitur: S. Isidori episcopi sermo de S. Michaele archangelo. Angelorum nomen, etc., usque ad angelis redditam. In Codice Vaticano 1271, quo Lectionarium vetus continetur, idem sermo sic indicatur in Inventario sine auctoris 624 nomine: In celebratione atque victoria S. Michaelis archangeli. Angelorum [Col. 0489D] nomen, etc.

23. Sermo de angelis, qui in Mss. Isidoro ascribitur, est caput 10 integrum libri I Sententiarum. Ea quae a Cajetano sub eodem titulo adduntur, et in mss. Gregorio papae adjudicantur, desumpta sunt ex Gregorio Magno lib. XXVIII Moral., c. 1, num. 3, excepto Danielis loco. Videlicet verba Gregorii sunt, Nonnunquam vero, etc., usque ad ventura sentiret. Quae sequuntur: Velut ad Danielem, etc., usque ad in finem dierum, absunt ab Operibus Gregorii. Caetera Aliquando per angelos verbis usque ad quae infra se ventura sunt, videat, petuntur ex cit. loc. Gregorii num. 6 seqq. An autem argumentum de angelis a S. Gregorio pertractatum Isidorus in usum concionis [Col. 0490A] interpolaverit, insertis verbis Danielis, an alius, non ita facile est definire. Ego enim, ut saepe monui, Isidoro indignum non judico, quod ejusmodi veterum Patrum sententias et fragmenta in unum corpus compegerit. Haec enim fuit ejus, haec aliorum Patrum consuetudo.

24. In Homiliario bibliothecae S. Crucis, quod paulo ante commemoravi, pag. 34 indicatur S. Isidori episcopi sermo de Vita S. Joannis Baptistae, qui, ut advertit Bandinius, anepigraphus est in alio Codice. Hic sermo nihil, ut arbitror, diversum continet a capite 72, al. 73 libri Isidori de Ortu et Obitu Patrum. Respondent enim simili titulo alii nostri Codices, ut Regio-Vaticanus 125, de quo dicam cap. 99.

25. Sermo de Trinitate, qui incipit, Multis etiam [Col. 0490B] modis, Isidoro tribuitur in Codice Vaticano 6451, pag. 248, qui desumptus est ex Etymologiis, lib. VII, cap. 2. Inter homilias Codicis Veronensis, de quo cap. 44, num. 50, exstant Sermones ex libro S. Isidori de Passione Domini: Congregati sunt, etc., scilicet ex libro I contra Judaeos, cap. 19, etc. Ex Adversariis Zaccariae cap. 43 recensitus fuit Codex Sententiarum Isidori bibliothecae Florentinae S. Marci in quo indicabatur Sermo S. Isidori de poenitentia; sed cum initium ita ascribatur: Ex eo unusquisque justus esse incipit, ex quo sui accusator exstiterit, facile intelligo esse caput 13 libri II Sententiarum, cujus est titulus: De Confessione peccatorum et poenitentia: initium idem: Ex eo unusquisque, etc.

26. In Codice Regio-Vaticano 261, quem cap. 100 [Col. 0490C] describam 625 post plura alia, et nonnullos sermones S. Joannis Os aurei, sive Chrysostomi, pag. 175 est Sermo sancti Isidori de tentationibus diaboli. Incipit: Multis calamitatum tentationibus mens justi in hac vita pulsatur. Desinit: commisso procul dubio cavet facinore. Est integrum caput quintum libri III Sentent., eodem modo inscriptum, de Tentationibus diaboli, nonnullis variis occurrentibus lectionibus non magni pretii.

27. Quid sit sermo S. Isidori ex Synonymis, in quodam Codice Florentino recensitus, dixi cap. 70. Catalogus regiae bibliothecae Parisiensis plures recenset Isidori sermones, quorum plerique ejusdem tituli sunt ac sermones jam relati. Alii, etsi titulo diverso, non videntur tamen differre a jam recensitis, [Col. 0490D] aut certe ex operibus Isidori esse decerptos conjici potest. Haec sunt maxime notanda in eo Catalogo. Cod. 6623 membr. saeculi XII, S. Isidori episcopi duae homiliae, quarum prima de tribus causis peccatorum, altera de vita hujus mundi. Cod. 5302 saeculi XII, num. 79, Sancti Isidori sermo de Septuagesima. Cod. 3806 membr. saeculi XIV, in die Pentecostes sermo excerptus ex libro S. Isidori. Cod. 1713 saeculi XI et Cod. 1714 saeculi XII, Sermo S. Isidori de malitia. Jac. Philippus Tomasinus in Biblioth. Patavin. mss., pag. 30, indicat Isidori Sermonem de diebus malis.

28. Inter appendices editionis novae Matritensis, pag. 45, ex quodam ms. Codice repositus fuit Sermo Isidori episcopi de Corpore et Sanguine Domini in [Col. 0491A] Pascha: Magnitudo coelestium, etc. Editor in prologo monuit S. Isidoro abjudicandum esse hunc sermonem, qui est homilia 7 S. Caesarii Arelatensis de Paschate tom. II Bibliothecae Patrum editionis Parisiensis 1624. Bayerius, in not. ad Bibl. vet. lib. IV, num. 179, testatur in Escurialensi saeculi XIII Codice exstare hunc sermonem hac epigraphe: Isidori episcopi sermo de Corpore et Sanguine Christi in Paschate. Hunc sermonem indicatum puto a Pastrengo, qui in catalogo Operum Isidori posuit de Corpore et Sanguine Domini tractatum unum, cui consonat Trithemius: de Corpore et Sanguine Domini lib. I. Zaccaria in suo Conspectu animadvertit sermonem de Corpore et Sanguine Domini, qui sub Emisseni nomine editus est, apud Martenium a duobus vetustis [Col. 0491B] Codicibus Isidoro tribui.



626 CAPUT LXXIII. Epistolae Isidori quaenam genuinae, quaenam spuriae aut dubiae? Genuinis ascribendae non solum epistolae ad Braulionem, sed etiam ad Leudefredum et ad Massonam.

1. In catalogo Operum Isidori Trithemius postremo loco posuit Epistolarum ad diversos librum I, cujus initium cum non ascripserit, inter eos libros refero quos Trithemius non vidit. Isidori epistolas in Canonia S. Nicolai Pataviae cum aliis libris anno 1395 combustas fuisse cap. 46 commemoravi. Cum Etymologiis praemitti soleant in Mss. epistolae plures Isidori ad Braulionem, non valde mirandum esset [Col. 0491C] si totum Codicem aliquis epistolas Isidori inscripserit. In appendice alphabetica Maittairii indicantur Isidori Junioris Hispalensis episcopi epistolae ad Braulionem Caesaraugustanum episcopum fol. Venetiis 1483, quod de epistolis operi ipsi Etymologiarum praefixis intelligere oportet. Epistolarum Isidori neque Braulio, neque Ildefonsus, neque Sigebertus meminerunt, utpote vix, ait Nic. Antonius, inter opera reputandarum.

2. Quaedam sunt Isidori epistolae quae dedicationis loco Operibus ipsis praefixae sunt, videlicet brevis epistola ad Braulionem, qua Etymologias mittit, En tibi, etc., praefatio Allegoriarum ad Orosium, duo prologi libri I et II contra Judaeos ad Florentinam sororem, dedicatio operis de Officiis ecclesiasticis [Col. 0491D] ad Fulgentium fratrem Astigitanum episcopum, praefatio Regulae ad monachos Honoriacenses, epistola nuncupatoria libri de Natura rerum ad Sisebutum regem. Istiusmodi epistolae dedicatoriae a suis locis removendae non sunt. Minus tamen recte faciunt qui plures alias epistolas amoebaeas Isidori et Braulionis Etymologiis praemittunt, quia in multis veteribus mss. Codicibus ita eas collocatas invenerunt; aut qui epistolam Isidori ad Massonam pro praefatione librorum Sententiarum exhibent, aut qui epistolam ad Braulionem, Quia non valeo, tanquam dedicationem Synonymis praeponunt. Etsi enim in quibusdam veteribus membranis librarii eas epistolas cum laudatis Isidori operibus conjunxerunt, tamen [Col. 0492A] opportunum magis est in unum corpus epistolas omnes compingere, quae aliorum operum praelationes 627 non sint. De duabus Isidori epistolis ad Braulionem, archidiaconi munus obeuntem, sermonem habet Benedictus XIV in litteris ad archiepiscopum Caesaraugustanum, quibus novas lectiones et collectam pro officio S. Braulionis a se reformatas et approbatas mittit. In prima observat titulum inscribi, Charissime fili, in fine vero Dilectissime mi domine, quod specimen obsequii archidiacono sibi subjecto ab episcopo non exhibendum putat. Altera epistola inscribitur dilectissimo fratri Braulioni. Colligit summus pontifex Braulionem in ecclesia Hispalensi archidiaconum fuisse, contra quam archiepiscopo Caesaraugustano visum fuerat. Braulionem [Col. 0492B] vero discipulum olim Isidori fuisse arbitratur.

3. Ad editionem regiam Matritensem Joan. Baptista Perez epistolas collegit, notisque illustravit: qui in not. d ad epistolam primam unum Codicem Complutensem nominat, aliosque in genere: in not. ad epistolam duodecimam Solet repleri, etc. Codicem Gothicum Ovetensem, ac Romanum, aliosque Mss. in genere appellat. Tredecim autem epistolas edidit: 1. Ad Leudefredum. 2. Ad Braulionem archidiaconum: Dum amici. 3. Ad Braulionem archidiaconum: Quia non valeo. 4. Ad Massonam. 5. Ad Helladium. 6. Ad Claudium ducem. 7. Ad Redemptum archidiaconum. 8. Ad Eugenium. 9. Isidori ad Braulionem: Omni desiderio. 10. Braulionis ad Isidorum: O pie domine. 11. Isidori ad Braulionem: Quia te [Col. 0492C] incolumem. 12. Braulionis ad Isidorum: Solet repleri. 13. Isidori ad Braulionem: Tuae sanctitatis epistolae.

4. Ex his epistolis quinque illae amoebaeae Isidori et Braulionis Etymologiis praefixae exstant, ut dixi, non solum in plerisque editionibus, sed etiam in multis pervetustis mss. exemplaribus. Canonicus Legionensis in Vita S. Isidori inseruit duas hujus epistolas ad Braulionem in Actis sanctorum num. I Aprilis, c. 7, p. 344 seq.; scilicet Ad Braulium discipulum suum. In Christo domino dilectissimo Braulio, archidiacono, Isidorus. Dum amici litteras, etc. Ad sanctum Braulium. Domino meo et Dei servo Braulioni Caesaraugustano episcopo Isidorus. Tuae sanctitatis epistolae. Inseritur Braulionis una ad Isidorum; Braulius [Col. 0492D] Caesaraugustanus episcopus ad Isidorum: Domino meo, ut vero domino Christique electo Isidoro, episcoporum summo, Braulius pessimus peccatorum, inutilis servus sanctorum Dei: Solet repleri, etc. His tribus epistolis et Epistolae ad Eugenium nullae 628 subjiciuntur notae: sed subjiciuntur epistolae ad Massonam, et alteri ad Leudefredum, praesertim ex Nic. Antonio. Rursus cap. 8 fortasse extra suum locum aliae epistolae intermiscentur sine inscriptione propria, et cum brevibus Bollandianorum notis, videlicet Epistolae S. Isidori ad Braulionem: Quia non valeo. Epistola Braulionis ad S. Isidorum: O pie domine. Responsum S. Isidori: Quia te incolumem. Riscus tom. XXX Hisp. sacr. epistolas Isidori ad Braulionem et Braulionis [Col. 0493A] ad Isidorum produxit, nonnullasque suas notationes adjecit.

5. Epistolas amoebaeas Isidori et Braulionis nemo fere in controversiam vocat. Nec de epistola ad Leudefredum plerosque viros criticos video dubitare. Eam Isidoro ascribunt Gratianus in cap. 1, distinctione 25, Ivo Carnotensis part. VI Decreti, cap. 20, et epist. 73 editionis Parisiensis 1585. Tamen si inspiciamus epistolam Isidori Leufredo Cordubensi episcopo directam, patenter intelligi poterit quia non pertinet ad archidiaconum, etc. In Codice Regio-Vaticano 1026, in quo est collectio canonum inscripta Polycarpus, reperitur epistola Ysidori episcopi Hispalensis ad Ludefredum Cordubensem episcopum directa, sed mutila est in fine, ut apud Gratianum. [Col. 0493B] Cellierius epistolam hanc epitomen vocat librorum de Officiis, quod attinet ad ministros altari inservientes. Propterea Breulius partem ejus epistolae, quam nactus fuerat, libris de ecclesiasticis Officiis subjunxit. Deinde pag. 693 inter epistolas fragmentum quod deerat, adjecit hoc brevi monito praefixo: Libris sancti Isidori de ecclesiasticis Officiis epistolam ejus, de iisdem tractantem, quam ad Ludifredum, alias Leudefredum, Cordubensem episcopum scripsit, subjunximus, non tamen integram, sed qualem in Decreto Gratiani dist. 25, Perlectis, et apud Ivonem Carnotensem episcopum p. 6 sui decreti, cap. 20, atque etiam in Codicibus mss. legimus. Nuperrime autem postremam partem, quae desiderabatur, nacti, hanc modo lectori apponimus absque priorum repetitione, [Col. 0493C] quae, si libuerit, supra pag. 615 inveniet. Correctores Romani ad Gratiani Decretum jam annotarant integram epistolam haberi in Codice monasterii Dominicanorum, scilicet in Codice bibliothecae Dominicanae supra Minervam.

6. Concilium Legionense anno 1091 celebratum statuit (quod refert Lucas Tudensis in Chronico) ut secundum Regulam beati Isidori 629 Hispalonsis archiepiscopi, ecclesiastica Officia in Hispania regerentur. Rodericus Toletanus lib. VI, cap. 30, breviter ait: Multa de Officiis Ecclesiae statuerunt. Multi cum Aguirrio in not. ad Conc. Hisp. Tudensis verba interpretantur de epistola Isidori ad Leudefredum: siquidem officium Gothicum jam tunc in Hispania abolitum fuerat. Potuerunt tamen intelligi de libris [Col. 0493D] duobus Isidori de Officiis ecclesiasticis, in quibus cum alia tum ea quae in epistola ad Leudefredum continentur, etiam illa quae officio ecclesiastico Romano accommodari possint, explicantur.

7. Hanc epistolam ad Leudefredum edidit Loaisa in not. ad concilium VIII Toletanum ex perantiquo Codice Escurialensi, dicto Vigilano ab exscriptore Vigila, et Albeldensi a monasterio, in quo exaratus fuit: de quo agit Riscus tom. XXXIII Hisp. sacr., tract. 69, cap. 12. Scriptus Codex fuit a Vigila, a Garzia Vigilae discipulo, et a Sarracino monachis. In fine voluminis sunt versus ametri acrostichi, quorum primae et ultimae syllabae in hanc prodeunt sententiam: Vigila Sarracinusque ediderunt aera [Col. 0494A] millesima sive cuarta decima. Alii deinde versus acrostichi, quorum primus est, O Dei Verbum Patris ore proditum. Aera 1014 respondet anno Christi 976. Ex Loaisa desumpsit epistolam Labbeus tom. VI Concil., col. 420. Titulus est: Epistola beati Isidori Junioris episcopi Hispalensis ecclesiae ad Leudefredum episcopum Cordubensis ecclesiae directa. Pars hujus epistolae ad Leudefredum Isidori nomine inserta est in opere inter alia veterum a Stevartio edito, et inscripto, Statuta canonum de officio sacerdotum, incerto collectore, pag. 675. Exempla Isidori ad Lamfidum (sic) episcopum: Ad psalmistam, etc., responsorium in dominicis diebus, vel in aliis festivitatibus decantet, et reliqua. Hucusque Isidorus de ecclesiasticis ordinibus. Quod ex Burchardo indicatur esse desumptum. Catalogus [Col. 0494B] Mss. bibliothecae regiae Parisiensis duos exhibet Codices epistolae ad Lanfredum, sive Ludifredum.

8. Leudefredum forte illum esse qui in subscriptionibus concilii IV Toletani Leudeficus Cordubae episcopus esse dicitur, censet Nic. Antonius. Nec dubitandi ratio superest, cum in editione Conciliorum Hispaniae Loaisae et Aguirrii pro Leudefico ad marginem diversa scriptura notetur Leofredus: et concilio Toletano VI idem episcopus Cordubensis subscribat Laufredus, et concilio Toletano VII subscripserit Valentinianus archipresbyter agens vicem Leudefredi 630 Cordubensis episcopi. In mss. Codicibus Vaticanis, in quibus epistolam Isidori ad Leudefredum reperi, similis varietas est in eo nomine [Col. 0494C] exscribendo. Unde autem Loaisa Leudefici nomen asciverit, cum in veteribus editionibus, et Mss. Escurialensibus et Toletanis non ita legatur, Florezius se nescire ait tom. X, pag. 235.

9. In Codice Escurialensi, quem ex Rodriguezio, cap. 55, recensui, est versio Hispana quarumdam Epistolarum Isidori, et in his epistolae ad Massonam, ad Eugenium Toletanum, et ad Leudefredum, qui Hispanice Leofredo vocatur. Epistola ad Leudefredum in antiquis Mss. conjuncta esse solet cum epistola ad Massonam, ut in Vaticano 1344.

10. Vir apprime doctus Hernandezius suspicatur epistolam ad Leudefredum fetum centonarii alicujus hominis esse ex lib. II Officiorum, quia reperitur in nonnullis Codicibus, collectionem non puram Isidori [Col. 0494D] Mercatoris complectentibus, ut tradunt Ballerinii tom. III Oper. S. Leon., pag. CCXXXV. Nihil tamen id obest, cum ea exstet in aliis exemplaribus quae ab ejuscemodi fraudibus omnino libera sunt, ut in Vigilano. Addit, quaedam verba in textu editionis Breulianae, et in notis Perezii de officio archipresbyteri legi, a disciplina eorum temporum aliena. Verum id arguit non epistolam esse falsam, sed in aliquibus exemplaribus reperiri interpolatam, ut pleraque alia opera Isidori. Ita etiam in Codice Vaticano 3788, pag. 11, sub rubrica: Ex dictis B. Ysidori ad Landefredum (sic) episcopum, quaedam de presbyteris proferuntur spuria, quaeque in aliis Mss. desunt. Codicem describam cap. 97. Ea quae de [Col. 0495A] presbyteris dicuntur, ad appendices rejiciam. Berardus, cujus verba habes cap. 32, num. 14, propendet etiam in sententiam quae hanc epistolam apocrypham dicit

11. Isidori ad Massonam epistola in monumentis antiquis frequentissime occurrit. Fragmentum ejus legitur in collectione canonum Hatligarii, et cap. 1 Poenitentialis Rhabani Mauri, quod Antonius Augustinus edidit: et in ejusdem Rhabani epistola ad Heribaldum Antissiodorensem episcopum a Petro Stevartio publicatam, et a Stephano Baluzio post Reginonis opus de ecclesiasticis disciplinis excusam. Eadem usi sunt Algerus praefat. in lib. de Misericordia et Justitia in Analect. Mabillonii, Burchardus lib. XIX, cap. 73, Ivo lib. III, tit. XI, cap. 17, suorum [Col. 0495B] Decretorum, et Gratianus 631 cap. Domino 28, distinct. 50, et cap. Hoc ipsum 33, quaest. 2, ubi annotatores addunt Polycarpi auctorem lib. IV, tit. 39, Anselmum lib. VIII, cap. 37, et rursus Ivonem p. 8, c. 398, et p. 15, c. 91. Observat autem Nic. Antonius, titulum capitis Hoc ipsum Gratiani quidquam amplius continere; si quidem ita habet: De his ita scribit Isidorus ad Massonem episcopum in praefatione ad librum de Summo Bono. Cuinam Isidorus libros Sententiarum, sive de Summo Bono nuncupaverit, pergit Nic. Antonius, nondum liquet: attamen epistola haec nihil, quo praefationi assimiletur, continet.

12. Ita profecto: epistola ad Massonam neque praefationis, neque dedicatoriae epistolae speciem praefert, neque ad libros Sententiarum ullo modo [Col. 0495C] pertinet. Florezius tom. XIII Hisp. sacr. edit. 1, pag. 205, contra Morenum de Vargas, qui libros Sententiarum, Massonae ab Isidoro dedicatos, ex eo Gratiani capite Hoc ipsum collegerat, advertit in editione Gratiani Parisiensi anni 1552 deesse verba in praefatione ad librum de Summo Bono, ac contendit verba a Gratiano allegata minime partem esse libri Sententiarum. Nihilominus Gratianus in Romana correcta Decreti editione non sine veterum mss. Codicum auctoritate loquitur. In duobus exemplaribus bibliothecae Angelicae Romae membranaceis libri Sententiarum exstant, in quibus vices prologi epistola ad Massonam gerit. Alter eorum in-4 parvo rubricam hanc exhibet: In nomine Domini nostri Jesu Christi incipit liber S. Ysidori episcopi. Incipit [Col. 0495D] prologus. Domino sancto meritisque fratri Masoni episcopo Hysidorus episcopus. Veniente ad nos famulo vestro, viro religioso Nicetio, etc. Non est integra, sed desinit: consequi secundum pristinos gradus. Illico rubrica: Incipiunt capitula libri I. Alter codex in-fol. parvo simili rubrica insignitur: Incipit liber Sententiarum primus Dompni Ysidori episcopi: epistola ejusdem ad Mansonem episcopum. Domino sancto meritisque beato fratri Mansoni episcopo Ysidorus. Veniente ad nos filio vestro religioso Nicentio, etc. Desinit: aut antiquior, aut potior stat auctoritas: qui est finis epistolae, ubi alii habent est, vel exstat pro stat, et nonnulli addunt, Data sub die, etc. Duos Codices recensui cap. 43, num. 27 et 30, alterum [Col. 0496A] Lucensem, alterum Florentinum S. Marci, in quibus eadem epistola prologi vice libris Sententiarum praefigitur. Accedit ibidem num. 31 tertius hujus generis Codex Pistoriensis. Similes sunt duo Vaticani inter alios 632 indicati cap. 67, num. 23. Bignaeus quoque epistolam ad Massonam libris Sententiarum tanquam praefationem adjecit ex bibliotheca S. Victoris, ut cap. 35 narravi.

13. Massonae nomen vario modo in Mss. reperitur scriptum. In concilio Toletano III, anno 589, et in alio Toletano, anno 597, quibus praefuit, Massona dicitur: sed in nonnullis exemplaribus Mausana, in aliis Mausona, in aliis Masona. De quo nomine videri possunt Ant. Augustinus ad Poenitentiale Rhabani, et Tamayus de Vargas in not. ad cap. 9 Pauli Emeritensis [Col. 0496B] de Vit. PP. Emeritens. Perperam alicubi scribitur Mesanus, aut Massanus, aut Massenus. Minus fortasse abhorret ad Massonem, vel Masonem: potuit enim utroque modo dici Masson, aut Massona. Pro Massonem autem mendosum est Mansonem, aut Mastonem, ut legitur in catalogo Pomposae veteris saeculi XI, ut indicavi cap. 46. Fuit autem Massona Emeritensis metropolitanus, ante annum 573 ad 606, doctrina et vitae sanctitate conspicuus, gravissimus ejus vir aetatis, ut Nic. Antonius vocat: ad quae verba Bayerius annotat, in vetusto saeculi XII aut XIII ineuntis bibliothecae Escurialensis Breviario, quod fortasse ad Emeritensem ecclesiam olim pertinuit, post festa SS. Laurentii, Nunilonis et Alodiae, Servandi et Germani, Aciscli et Victoriae atque Eulaliae [Col. 0496C] Emeritensis hanc exstare orationem: Misericordiam tuam, Domine, nobis, quaesumus, intervenientibus sanctis confessoribus atque pontificibus tuis Damaso et Massona, clementer impende, et nobis peccatoribus ipsorum propitiare suffragiis. Memoriam Damasi in hoc Breviario nonnihil Lusitanis ejus natalibus favere, existimat Bayerius: quod tamen intelligi velim de Lusitania veteri, cujus caput erat Emerita in Extremadura, nunc extra Lusitaniam novam, sive Portugalliam sita.

14. Controversia autem inter viros criticos est an Isidori ad Massonam epistola genuina sit. Falso Isidoro tributam existimant Morinus, Cellierius, Dupinius, Aguirrius, et alii apud Placcium n. 1484. Loca singillatim Bayerius in not. ad Nic. Antonium indicat, [Col. 0496D] et Hernandezius propter Espenii aliorumque argumenta dubiam eam esse epistolam concludit in not. ad Prospectum editionis Zaccarianae, quamvis in contrariam sententiam Bollandiani et Florezius abeant. Confer etiam praefationem viri clarissimi descriptam cap. 38, num. 37. Antiquiores quidem eam pro legitima agnoverunt, 633, quin in examen vocarent. Florezius tom. XIII Hisp. sacr., pag. 204, contra Cellierium breviter epistolam tuetur, quod stylum Isidori sapiat, nihilque doctrinae Isidori contrarium praeseferat. Oudinus et Natalis Alexander iis adhaerent qui epistolam commentitiam censent. Eorum rationes huc redeunt, doctrinam ejus epistolae contrariam esse Isidoro lib. II de Offic. eccles. [Col. 0497A] c. 5, et in epist. ad Helladium. Dupinius t. V Bibl. Eccles. confictam ab eo suspicatur qui Isidori Mercatoris nomine famosam canonum et decretalium collectionem fabricavit. Ita fere sentiunt qui rigidioris veteris disciplinae studiosi videri volunt. Quibus annuit Berardus, cap. 32, num. 40, relatus.

15. Caeterum, si quid ego video, epistola ad Massonam non solum in se spectata Isidoro maxime digna est, sed etiam nihil exhibet aut libris de Officiis ecclesiasticis, aut epistolae ad Helladium contrarium. Omitto hanc ipsam ad Helladium epistolam aliis spuriam, et gravioribus fortasse rationibus, videri. Certe non est epistola ad Massonam rejicienda, quia contraria est epistolae ad Helladium, et rursus haec, quia alteri opponitur. Dissensio quidem, quod aiebam, [Col. 0497B] inter has epistolas nulla est, nisi epistola ad Massonam sibi ipsi dissentire et repugnare dicatur. Ex epistola ad Helladium et ex loc. cit. de Officiis eccles. solum arguitur, post lapsum corporalem nequaquam reparandum antiqui ordinis meritum. Verba epistolae ad Helladium sunt: »Deposcimus ut idem lapsus sancto coetui vestro praesentatus, agnito a vobis confessionis eloquio, synodali sententia a gradu sacerdotii deponatur . . . Sciat enim se amisisse nomen et officium sacerdotis, qui meritum perdidit sanctitatis. Quapropter judicii vestri decreto poenitentiae perpetim flagitia perpetrata lamentatione deploret, plangat sacerdotii cultum quem male vivendo perdidit, etc.« Minus autem urgent quae Isidorus de sanctitate sacerdotis loc. cit. de Offic. disputat: »Quod autem is [Col. 0497C] qui post baptismum aliquo mortali peccato correptus sit, ad sacerdotium non promoveatur, lex ipsa testatur . . . Sed quid plura subjiciam? Si enim is qui jam in episcopatu, vel presbyterio positus, mortale aliquod peccatum admiserit, retrahitur ab officio, quanto magis ante ordinationem peccator inventus non ordinetur? . . . Qui enim alium de peccatis arguit, ipse a peccato debet esse alienus.«

16. Haec omnia, et fortasse gravioribus verbis Isidorus in epistola 634 ad Massonam astruit; sed ita ut in concordiam revocet cum canone 19 concilii Ancyritani, quo praescribitur in lapsu corporali restaurandum honoris gradum post poenitentiam. »Verum,« inquit, »quod sequenter in epistolis venerabilis fraternitas vestra innotuit, nulla est in hujusmodi [Col. 0497D] sententiis decretorum diversitas intelligenda, quod alibi legitur, in lapsu corporali restaurandum hominis gradum post poenitentiam, alibi, post hujusmodi delictum nequaquam reparandum antiqui ordinis meritum.« Viden ut Isidorus etiam in hac epistola sustineat post corporalem lapsum nequaquam reparandum antiqui ordinis meritum? Audi nunc ipsum Isidorum canones in speciem diversos ad concordiam reducentem. Haec enim diversitas hoc modo distinguitur. »Illos enim ad pristinos officii gradus redire canon praecipit, quos poenitentiae praecessit satisfactio, vel digna peccatorum confessio: at contra ii qui neque a vitio corruptionis emendantur, atque hoc ipsum carnale delictum quod admittunt, [Col. 0498A] etiam vindicare quadam superstitiosa temeritate nituntur, nec gradum utique honoris, nec gratiam communionis recipiunt . . . Hi neque immerito consequuntur ademptae dignitatis statum qui per emendationem poenitentiae recepisse noscuntur vitae remedium.« Et post plura: »Ecce, in quantum valui, concilii Ancyritani antiquam et plenam auctoritate sententiam sacris testimoniis plane explanavi; ostendens eum posse restaurari in proprio honore qui per poenitentiae satisfactionem novit propria delicta deflere: qui vero neque luget quae gessit, sed lugenda sine ullo pudore religionis vel timore divini judicii committit, eum nullo modo posse ad pristinum gradum restaurari.

17. Doctrina ergo Isidori, sibi undique cohaerens, [Col. 0498B] haec est, eum qui per carnis lapsum, vel quodvis aliud grave delictum dignitatis suae gradum amisit, recuperare illum nullo unquam tempore posse, nisi dignos poenitentiae fructus faciat, ut per emendationem vitae remedium recepisse noscatur. Quare loc. cit. de Offic. eccles. concludit: Qui negligit recta facere, desinat recta docere. Prius enim semetipsum corrigere debet qui alios ad bene vivendum admonere studet. Quod si in epistola ad Helladium Cordubensi episcopo perpetua poenitentia imponenda indicatur, fortasse graviora quaedam crimina id flagitabant: dicitur enim de altitudine honoris in profundo flagitiorum flenda ruina demersus . . . Lugeat animae suae statum, quem tanto putredinis coeno inquinavit. Innuitur 635 tamen locum esse posse restitutioni, cum additur: [Col. 0498C] Fortasse porriget illi manum quandoque Spiritus sanctus, ut per dignam satisfactionem mereatur peccatorum remissionem. Praeterea aliud est quod poenitentia injuncta esset perpetua ex parte poenitentis, ut ita loquar, quia ipse jure reparationem exigere non poterat, aliud quod in potestate episcopi vel concilii esset presbyterum, vel episcopum lapsum qui peculiaria poenitentiae et contritionis signa praebuisset, ex indulgentia ad pristinum gradum admittere.

18. Doctrinam vero ab Isidoro in epistola ad Massonam traditam de sacerdotis lapsi reparatione disciplinae Ecclesiae Hispanae contrariam non fuisse colligi potest cum ex epistola Innocentii I ad Patres concilii Toletani, tum ex concilio Toletano XIII anno [Col. 0498D] 683, can. 10, tum denique clarius ex concilio Ilerdensi anno 564, apud alios 524, can. 5, ubi haec statuuntur: »Hi qui altario Dei deserviunt, si subito in flenda carnis fragilitate corruerint, et, Domino respiciente, digne poenituerint, ita ut mortificato corpore cordis contriti sacrificium Deo offerant, maneat in potestate pontificis vel veraciter afflictos non diu suspendere, vel desidiosos prolixiore tempore ab Ecclesiae corpore segregare: ita tamen ut sic officiorum suorum loca recipiant, ne possint ad altiora officia ulterius promoveri, etc.« Adde Bachiarii scriptoris Hispani anno circiter 400 epistolam ad Januarium de Reparatione lapsi, sive de Lapsis recipiendis.

19. Edita est epistola Isidori ad Massonam in Actis [Col. 0499A] sanctorum ad diem 4 Aprilis cum aliis, quas anonymus Canonicus Legionensis Vitae S. Isidori inseruit. Alias editiones memorat Constantinus Cajetanus, qui eamdem epistolam notis a se illustratam inter alia septem Isidori opuscula typis commisit. Ita vero praefatur ad notas et varias lectiones:

Antequam integra haec Isidori epistola passim legeretur, illius fragmentum videre erat in libro Poenitentium Rabani Mauri cap. 1, quem Antonius Augustinus, archiepiscopus Tarraconensis, antiquitatis peritissimus, una cum aliis Poenitentialibus antiquis edidit et notis illustravit. Praeterea apud Gratianum dist. 50, cap. 28, Domino sancto: apud Burchardum lib. XIX, cap. 73, apud Ivonem lib. III, tit. 11, cap. 17, atque alios. Verum Joannes Grialius, et Jacobus Breulius, qui recentem Operum Isidori editionem adornarunt, istam epistolam, quae prius mutila exstabat, integram dedere: sicut et Henricus [Col. 0499B] Casinius ex membranis mss. monasteriorum S. Galli apud Helvetios, et Weingartensis in Germania. Quamobrem ex omnibus hisce citatis Codicibus dignum censuimus varias lectiones observare.

636 20. Diem quo data fuit epistola, alii alio modo ascribunt. Grialius habet prid. Kal. Mart. anno III Witerici. Nic. Antonius refert sub die XI Kal. Mart. Alii sub die secundo Kal. Martii. Canisius annum IV Witerici regis designat. Plerique annum III, qui respondet anno 606; nam Witericus anno 603 regnare coepit. Procul a vero Breulius aberrat, qui, cum ex bibliotheca S. Germani a Pratis epistolam ediderit, annumque tertium Witterici indicaverit, in margine notam adjecit: Erat annus Christi 609. Nam iste Wictericus regnare coepit aera 645, id est anno Christi 607. Auctores rei laudat Rodericum Toletanum [Col. 0499C] lib. II de Reb. Hisp., cap. 16, Rodericum Sanctium part. II, cap. 12, et Vasaeum in Chronico sub eodem anno. Atqui ipse Breulius in Historia Gothorum Isidori Witterici regnum inchoavit aera 642, hoc est anno 604. Editiones autem correctae exhibent aeram 641, sive annum 603. Recentiores historici vel errant ipsi, vel amanuenses qui numeros aerae perverterunt. Cajetanus in not. opinionem Breulii adoptat, sed nulla nova ratione adductus. In multis mss. exemplaribus omnino desunt verba quibus certus dies et annus datae epistolae exprimuntur.

21. Exemplar epistolae ad Massonam invenimus in Codice Vaticano 632, ante libros Sententiarum, de quo cap. 94, ubi data dicitur sub die pridie Kal. Martiarum; in Vaticano 1344, data sub die II Kal. Martias [Col. 0499D] Masonio, praecedente epistola ad Leudefredum, de quo cap. 96. In Vaticano antiquissimo 5751, de quo cap. 98. In Palatino saeculi X circiter, cap. 103, sub die pridie Kal. Mart. anno IV regni domni Witerici regis. In Urbinate 106, cap. 104, anno tertio. Ita in Ottoboniano 14, cap. 105, et in Ottoboniano 312 ibid. Indicatur eadem epistola ad Massonam in multis catalogis bibliothecarum; et in bibliotheca regia Parisiensi sex esse dicuntur Codices quibus ea exhibetur, ut ex Catalogo patet.

22. Cum epistola ad Massonam in toto veteribus documentis et ab antiquissimis scriptoribus Isidoro ascribatur, obesse minime debet, quod ea inter S. Bonifacii martyris episcopi Moguntini epistolas reperiatur [Col. 0500A] epist. 72 in editione Moguntina a Nic. Serario procurata anno 1605. Imo multum prodest, quod etiam in ea epistolarum collectione Isidoro tribuatur: Domino sancto, etc. Masoni episcopo Isidorus episcopus. Inititio scribitur Nicitio pro Nicetio. 637 Desinit, Cujus aut antiquior aut fortior restat auctoritas: amen. Sequitur fragmentum quod vel ad eamdem epistolam 72, vel ad aliam cujus desit initium, Serarius pertinere existimabat: Interdum enim et juxta meritum plebium, etc. Sed re vera est fragmentum cap. 5 lib. II de Offic. eccles. Isidori usque ad verba a peccato debet esse alienus: quod in eodem argumento versatur. Haec confusio et permistio veterum operum frequens in Mss. est: et de epistolis ipsis Bonifacii, quo tempore datae sint, cum in Editis mendosas [Col. 0500B] temporis notas praeferant, exstat Mansii dissertatio tom. I Supplem. Concil., col. 551, ubi agit de litteris mutuis Zachariae papae et S. Bonifacii. Serarius breves quasdam notas epistolae ad Massonam adjecit, uti etiam fragmento Isidoriano de Offic., quod epistolam 73 nuncupavit.



CAPUT LXXIV. Epistolae Isidori nomine inscriptae ad Helladium, ad Claudium ducem, ad Redemptum archidiaconum, ad Eugenium, an sint genuinae?

1. In Conspectu editionis Isidorianae Zaccaria promiserat se de Isidori epistolis ad Massonam, Helladium, Claudium, Eugenium multa disputaturum adversus quosdam hypercriticos; quo innuit eas omnes pro genuinis a se haberi. Nihil tamen in ejus schedis [Col. 0500C] pro epistolis scriptum notatumve invenio. De epistolis ad Helladium, Redemptum, Claudium et Eugenium digna est quae relegatur sapientissimi viri praefatio producta cap. 38, n. 36, 37 et 38. Ac primum de epistola ad Helladium potissimum expendendae sunt Hernandezii rationes in not. ad Conspectum Zaccarianae Isidori Operum editionis. Nam Cellierius, Fabricius, Oudinus, videntur eam agnoscere, Dupinius epistolam ad Massonam commentitiam censet, quia huic alteri contrariam existimat, et hanc ad Helladium doctrinae Isidori in libris de Offic. eccles. traditae consentaneam pronuntiat. Bellarminus et Caveus ejus non meminerunt, neque Perezius aut Grialius indicarunt, unde haec aliaeque tres sequentes epistolae depromptae sint, ut Bayerius animadvertit.

[Col. 0500D] 638 2. Mabillonius, tom. I Annal. Benedict., epistolam Isidori ad Helladium legitimam esse astruit, ex qua, pergit, falsi convincitur alia ejus nomine conficta ad Massonem episcopum, quae lapsorum sacerdotum restitutionem approbat. Sed cur non potius epistola ad Helladium rejicietur, quam altera ad Massonam, tot veterum testimoniis comprobata? Et ipse quidem Mabillonius saeculo II Benedict., pag. 138, utramque hanc epistolam pro vera et genuina accipere videtur. Inquirendum vero est quibus auctoribus aut mss. exemplaribus fides epistolae ad Helladium constet. Perezius in not. nullum Codicem ms. allegat. Ambrosius Morales lib. XII, cap. 20 Chron. veterem Codicem Complutensem excitat; in quo tamen dicitur [Col. 0501A] ab Isidoro scripta ad Helladium, et tertium concilium Toletanum, palmario errore: nam tempore quo tertium concilium Toletanum habitum fuit, sedem Toletanam non Helladius sed Euphemius obtinebat, Hispalensem vero Leander non Isidorus. Qua permotus ratione Padilla cent. VII, cap. 33, de ea epistola dubitare coepit contra Petrum de Alcocer, qui inde primatum sedis Toletanae colligere studuit, quamvis, ea etiam admissa, male primatum Toletanum ex ea astrui Padilla contendat. Padilla Codicem a Moralesio, l. XII, c. 21, laudatum vocat Ovetensem: Hernandezius Complutensem; sed unus idemque est Codex.

3. Apostolicam delegationem Isidoro commissam aliquo modo in ea epistola indicari. Nic. Antonius colligebat. »Hic est,« inquit, »Helladius, Toletanus [Col. 0501B] episcopus, qui nostro Isidoro aequalis vixit, Sisebuto, Suinthila et Sisenando regnantibus, ejusque praecipue cura fuit concilium cogendi in suffraganei praesulis dirimendo negotio. Quod vero, pergit, Isidorus rem a se non alienam existimaverit, poterit eo quis reducere, ut apostolicam sibi delegationem, seu primatis jura commissa innuere aliquo modo videatur.« Minime tamen ego video cur Cordubensis episcopus Toletani suffraganeus vocetur: nam episcopus Cordubensis metropolitani Hispalensis suffraganeus erat. Quo pertinet quod in epistola dicitur Hispalensis Cordubensis ecclesiae sacerdos is qui judicandus erat, ut opinatur Florezius tom. V, p. 540, quanquam Joan. Baptista Perez vocem Hispalensem redundare suspicatur. Florezius, ut cap. 22 dixi, [Col. 0501C] epistolam ad Helladium disciplinae ecclesiasticae, quae eo tempore in Hispania vigebat, valde consentaneam esse 639 arbitratur, quin inde aut sedis Toletanae aut Hispalensis primatus ullo modo arguatur.

4. Sed hoc maxime est quod Hernandezius contra eam epistolam urget. Ut enim inscriptio seu directio ad concilium tertium Toletanum alicujus librarii oscitationi tribuatur, doctrina epistolae (ait) canoni 6 synodi Hispalensis II et canoni 28 synodi Toletanae IV, et titulo 13 collectionis Martini Bracarensis contraria est. Conferamus igitur cum his canonibus epistolam ad Helladium. Ac primum epistola directa est non tantum ad Helladium, sed ad aliquod concilium quod tunc Toleti congregatum esset. Ita enim habet titulus: Dominis meis et Dei servis, Helladio [Col. 0501D] caeterisque, qui cum eo sunt coadunati, episcopis Isidorus. Id autem petit Isidorus, ut episcopus Cordubensis carnali labe lapsus sancto coetui vestro praesentatus, agnito a vobis confessionis eloquio, synodali sententia a gradu sacerdotii deponatur.

5. Jam titulus 13 collectionis Martini Bracarensis astruit, judicandum episcopum ab episcopis qui in ejus provincia sunt: quod si episcopi inter se in judicio discrepent, de vicina provincia alterum convocandum metropolitanum, ut per eum confirmetur quod secundum rectum placuerit. Canon vero 6 concilii II Hispalensis statuit presbyteros vel diaconos ab uno episcopo deponi non posse, sed synodali judicio. In concilio Toletano IV, canone 28, definitum fuit episcopum, presbyterum, aut diaconum, si a gradu suo injuste dejectus [Col. 0502A] in secunda synodo innocens reperiatur, non posse esse quod fuerat, nisi gradus amissos recipiat coram altario, etc.

6. Ex his titulus 13 collectionis S. Martini Bracarensis propius rem attingit, quo non tam praescribitur quam veluti in usu positum indicatur, quod episcopus ab episcopis suae provinciae judicaretur. Cur ergo episcopus Cordubensis in synodo Hispalensi judicatus non fuit? aut si judicatus fuit, cur non depositus? cur petit Isidorus ut in synodo Toletana deponatur? Neque responderi potest ipsum appellasse, nam Isidorus loquitur de depositione in synodo Toletana peragenda, non de sententia confirmanda; neque erat cur episcopus Cordubensis, qui crimen fatebatur, appellaret. Non levis quidem haec [Col. 0502B] est difficultas, sed non tanta ut epistolam ad Helladium supposititiam esse evincat. Minime quidem mihi dubium est quin ea fuerit Ecclesiae Hispanae disciplina, 640 quod causa depositionis episcoporum in concilio ejus provinciae ad quam pertinerent, discuteretur. Sed cur non potuit in peculiari aliquo facto justis de causis ab ea disciplina recedi? Quot saepe accidunt alicui negotio adjuncta, quae necessario ne vulgari et trita via procedat efficiunt? Atque haec est ratio cur in rebus antiquis judicandis interdum fallimur. Miramur quaedam facta, ac plerumque non credimus, quia ab adjunctis suis praecisa, qualia nobis repraesentantur, difficultatem ingerunt, quam causarum ignari explicare non possumus.

7. In re autem praesenti probabilis quaedam ratio [Col. 0502C] statim in oculos incurrit, cur episcopus Cordubensis in synodo Toletana potius judicari debuerit. Si enim crimen episcopi Cordubensis, ut videtur, non solum manifestum erat, sed gravissimum etiam, et poena statim vindicandum; concilium vero Hispalense non illico congregari poterat: contra concilium Toletanum aliis de causis coactum illo ipso tempore erat; cur non potuit, consentiente maxime metropolitano Isidoro, causa in synodo Toletana definiri? Quod enim ait Isidorus, agnito a vobis confessionis eloquio, non arguit causam in aliquo concilio Hispalensi jam fuisse discussam; sed solum Isidoro, quippe metropolitano, jam constare, aut episcopum Cordubensem crimen fateri, aut in tam manifesto scelere fuisse deprehensum, ut nequaquam negaturus videretur. [Col. 0502D] Aliae similes causae excogitari possunt, ut si rex in urbe regia de gravissima causa cognosci voluisset, vel si episcopus Cordubensis in eadem urbe regia crimen commisisset.

8. Levioris ponderis est quod Hernandezius urget, auctorem epistolae non videri episcopum, cum verbis illis utatur, Vobis sollicitudo pastoralis incumbit, etc. Neque enim Isidorus solum Helladium alloquitur, sed universum concilium, ad cujus judicium ait pertinere istiusmodi graviores sacerdotum causas. Quo autem anno ea synodus Toletana habita fuerit, haud ita in promptu est divinare. Helladius obiit anno ineunte 633, post octo pontificatus annos. Itaque inter concilium Hispalense II, anno 619, et Toletanum III, anno 633, causa episcopi Cordubensis [Col. 0503A] discussa fuit. Concilio Hispalensi II subscripsit Honorius episcopus Cordubensis, concilio Toletano III Leudefredus episcopus itidem Cordubensis, nimirum is ad quem aliam Isidori epistolam exstare diximus. 641 Episcopus depositus quisnam fuerit ignoratur: in commentitio Chronico Juliani Perez dicitur Heleca, successor Honorii, quod sine ullo fundamento dictum ostendit Florezius tom. X, pag. 233, ubi rursus confirmat epistolam Isidori ad Helladium genuinam sibi videri. Helladii elogium texuit Ildefonsus in libro de Vir. illustr., cui etiam carmen sepulcrale pro eodem Helladio tribuitur, quod alii spurium, alii genuinum quidem, sed nonnihil interpolatum putant. Vide tom. I Patrum Toletan., pag. 444, cum not. Mabillonius tom. I Annal. Benedict., et saec. II Benedictin., [Col. 0503B] pag. 139, idem epitaphium partim pro vero accipit, partim verisimile dicit.

9. An epistola ad Claudium ducem genuinus Isidori fetus sit, major est inter viros eruditos controversia. Bayerius affirmat fere omnes bibliographos spuriam censere: non tamen in eo numero Nic. Antonius reponendus est; quod aliqui fortasse ex Hernandezii verbis suspicabuntur. Nam Nic. Antonius, cum eam epistolam inter alias Isidori recenseat, neque rationem ullam dubitandi profert, neque auctores dissentientes indicat. Neque alii bibliographi ita passim eam rejiciunt, ut vult Bayerius; quin Natalis Alexander post censuram contra epistolas ad Massonam et Redemptum, suppositionis nota a se confixas, Romani primatum pontificis, pergit, [Col. 0503C] jure divino egregie asserit Isidorus in epistola ad Claudium ducem, cap. 1: Sic nos scimus, etc. . . . . Et in epistola ad Eugenium Toletanum episcopum ait: Quod vero de parilitate agitur apostolorum, etc.

10. En praecipuam rationem qua heterodoxi permoti utramque hanc epistolam explodunt. Oudinus praeterea dicit epistolam ad Claudium fuisse confictam post controversias de processione Spiritus sancti tempore Photii exortas: redolere garrulitatem scholasticam saeculi XII vel XIII, vocem praelatus pro episcopo sequioris aetatis esse: affectari obedientiam erga Romanum pontificem; de qua, inquit, apud veterem Ecclesiam altissimum silentium; praeterea symboli Athanasiani mentionem fieri. Nulla ex his rationibus me commovet quominus epistolam Isidoro abjudicem, quam alioquin eo dignam censeo, neque [Col. 0503D] facile ab auctoribus saeculi XII vel XIII simili stylo perscribendam. Lucas Tudensis lib. II adversus errores Albigensium: cap. 9, verba ex hac epistola ad Claudium ducem contra haereticos profert: Quod suggessisti 642 habere te haereticos, etc. Al. Quod subjecisti. Nec Mariana in not. ad marg. quin vera sit dubitat.

11. Ac primum mirum videri non debet, si Isidori tempore in Hispania de processione Spiritus sancti ex Patre et Filio mota fuerit aliqua quaestio. Notum est in conciliis Hispaniae jam inde a concilio Toletano I symbolum professionemque fidei ita exponi consuevisse, ut Spiritus sanctus a Patre et Filio procedere diserte diceretur. In concilio Toletano III, [Col. 0504A] quo Gothi ad fidem conversi sunt, Leandro primas partes tenente, symbolum Constantinopolitanum cum hujusmodi additione legitur: Credimus et in Spiritum sanctum, Dominum et vivificatorem, ex Patre et Filio procedentem. Eadem III synodus Toletana, cap. 2, constituit ut per omnes Ecclesias Hispaniae vel Galliae, secundum formam Orientalium Ecclesiarum concilii Constantinopolitani, hoc est centum quinquaginta episcoporum, symbolum fidei recitetur, ut priusquam dominica dicatur oratio, voce clara a populo decantetur, etc. Intelligitur autem symbolum Constantinopolitanum cum additione et Filio: quod praemissum fuerat hoc titulo Fides sancta, quam exposuerunt CI Patres Constantinopolitani concilii, consona magnae Nicaenae synodo. Ac sane eadem verba ex Patre et [Col. 0504B] Filio procedentem symbolum exhibet, quod in Missa Gothici officii recitatur. Quod cum ita sit perspicuum, nescio cur doctissimus theologus Petavius de Trinit. lib. VII, cap. 2, n. 2, non solum dicat ignotum esse quando ea additio symboli instituta fuerit, sed etiam aperte neget concilia Hispana, ac nominatim Toletanum III, in symbolo ipso quidquam adjecisse, quamvis fateatur ea in professione fidei posuisse Spiritum sanctum ex Patre Filioque procedere.

12. Eo autem tempore quo in Hispania haec consuetudo increbrescebat, multi illic Graeci erant, Romanis militibus permisti, aut in urbibus Constantinopolitano imperatori subjectis commorantes, quorum nonnullos haeresi infectos haud temere credere possumus, ut nihil interim de aliis Arianis dicamus, qui etiam post gentis Gothorum publicam conversionem [Col. 0504C] in Hispania remanserant, ut ex nostris historiis patet. Huc igitur referri potest quod auctor epistolae ad Claudium ait: Sed quod subjecisti, habere te haereticos, cum quibus assidue disputas, et quos ad fidem catholicam studes revocare, etc. Erat nimirum hic Claudius dux Recaredi regis, cujus 643 virtutes S. Gregorius lib. VII, epist. 125, al. 124, summopere commendat, in Historia Gothorum Isidori, in Chronico Joannis Biclarensis, et in Vitis Patrum Emeritensium laudatus.

13. Igitur cum aliis haereticis, tum maxime Graecis permolesta erat additio ex Filio, in synodo III Toletana tam solemni ritu stabilita: quam neque Isidorus in Historia Gothorum omisit aera 624, ubi de Recaredo ait: Cui concilio idem religiosissimus princeps [Col. 0504D] interfuit, gestaque ejus praesentia sua et subscriptione firmavit, abdicans cum omnibus perfidiam quam huc usque Gothorum populus, Ario docente, didicerat, et praedicans trium personarum unitatem in Deum, Filium a Patre consubstantialiter genitum esse, Spiritum sanctum inseparabiliter a Patre Filioque procedere, et esse amborum unum Spiritum, unde et unum sunt. Ac fortasse haeretici evidentiorem sui erroris partem dissimulantes, contra additionem ex Filio se tutius agere posse existimarunt. Etsi enim veteres etiam Graeci Patres de processione Spiritus sancti ex Patre Filioque recte plerique senserunt, tamen nonnulli non ita clare locuti sunt: multi etiam symbolo addendum contendebant.

[Col. 0505A] 14. Natalis Alexander dissert. 18, saeculi IX et X, audiendum esse negat in controversia de processione Spiritus sancti Theodoretum, qui, nimio contentionis aestu in S. Cyrillum abreptus, errorem de processione Spiritus sancti a solo Patre primus effudit in confutatione 12 ipsius capitulorum. Verba Theodoreti sunt: Quod autem Spiritum Filii esse proprium disserit; siquidem ut ejusdem cum eo naturae, et ex Patre procedentem dixit, assentiemur, et eam vocem tanquam piam admittemus. Sin hoc asserit, tanquam ex Filio, et per Filium existentiam habeat, velut blasphemum hoc impiumque rejiciemus. Fidem enim adhibemus dicenti Domino: Spiritus, qui ex Patre procedit: necnon divinissimo Paulo similiter loquenti: Nos autem non Spiritum mundi accepimus, sed Spiritum [Col. 0505B] qui ex Deo Patre est.

15. Cur ergo nonnulli in Hispania his similibus verbis quaestionem hanc excitare, et catholicos urgere non potuerint, cum symbolo additum verbum Filioque animadverterent? Ac ratio cur Hispani id verbum addiderint, peti potest ex Ratramno lib. II Contra Graecos, qui anno circiter 868 scribebat: Dein Ariana repullulante vesania, volenteque confirmare non esse rectae fidei Spiritum 644 sanctum dicere de Patre procedere, hoc quia videretur esse blasphemum, quoniam duorum profiteretur esse Pater, id est Filii et Spiritus sancti, hanc quoque blasphemiam propellendam decernentes Ecclesiae doctores, superaddidere symbolo, Spiritum sanctum de Filio quoque procedere; ne si de Patre tantum procedens diceretur, [Col. 0505C] putaretur Filius, nec diceretur Spiritus Filii.

16. Auctoritate Isidori et Toletanorum conciliorum compressi Ariani, aliive Graeci in Hispania degentes, controversiam de processione Spiritus sancti additioneve Filioque ulterius non videntur promovisse. Consuetudo vero illa legendi canendive symboli Constantinopolitani cum additione Filioque, Ecclesiis Hispaniae et Galliae Gothicae communis, procedente tempore in aliis Galliae et imperii Gallo-Germanici partibus propagata fuit, praesertim Carolo Magno imperante, cujus ditioni nonnulla quoque Hispaniae pars subjacebat. Anno igitur 809 Joannes quidam monachus Hierosolymitanus eamdem quaestionem commovit, adversus quem concilium Aquisgranense coactum fuit: legatio quoque ad Leonem III [Col. 0505D] pontificem missa, in qua, stabilito dogmate de processione Spiritus sancti, pontifex approbare noluit consuetudinem symboli in missarum solemniis cantandi, ac multo minus, cum additione Filioque: consiliumque exhibuit, ut paulatim, si fieri posset, ea consuetudo aboleretur, ut ex Actis legationis constat apud Labbeum in collect. Concil. Verum eodem saeculo vel a Nicolao I, vel circa ejus tempora Ecclesia quoque Romana eamdem recepit, ut colligitur ex epistola encyclica Photii contra Nicolaum.

17. Perspicuum ex his est epistolam ad Claudium censendam spuriam non esse, quia in ea de processione ex Patre et Filio, deque additione Filioque agitur. Non tamen difficulter credam aliqua verba [Col. 0506A] interpolata esse occasione controversiae inter Graecos et Latinos. Epistola sic habet: Ideo quidam ex Graecis Latinos proterve nituntur reprehendere, quod in professione sanctae fidei Deo corde et ore decantent: Qui ex Patre Filioque procedit: cum in praedictis conciliis fuerit positum, Ex Patre procedit, et sancta Romana Ecclesia ex Patre Filioque Spiritum sanctum procedere approbat, atque credit. Quae supradicta prohibitio, etc. Superflua videntur, et extra locum verba illa: Et sancta Romana. . . credit, praesertim quia in epistola primum additio defenditur, tum 645 dogma confirmatur. Haec igitur verba epistolae genuinae fortasse addita sunt.

18. Nec graviora alia sunt quae Oudinus objicit. Nam quod in epistola ad Claudium garrulitatem nescio [Col. 0506B] quam scholasticam odoratur, alius gravitatem Isidorianam epistolam redolere facile reponeret. Verbum praelatus pro episcopo Isidoriani aevi esse negat. Verum Isidorus, ut lib. III Sententiarum passim praepositos, praesules, rectores episcopos, aliosque sacerdotes vocat, et lib. II Synonymorum caput integrum de praelatis et subditis explanat, ubi de cujuslibet generis praepositis et subditis sermonem habet, ita in hac epistola ait caeteris ecclesiae praelatis, etc.; quo scilicet verbo intelligere solet Isidorus eos qui auctoritatem habent praecipiendi. Exstat etiam Cypriani liber de Simplicitate praelatorum: sed antiquus verusque titulus est de Unitate Ecclesiae.

19. Quod apud veteres altissimum sit de obedientia erga Romanum pontificem silentium, ut jactat [Col. 0506C] Oudinus, a catholicis theologis satis superque refellitur. De veteris Ecclesiae Hispanae observantia erga Romanam sedem luculenta exstant monumenta: de qua videri potest Collectio Concilior. Hisp. a Pueyo ad juris canonici formam digesta, cujus titulus I est de Romano pontifice in sex capita distinctus; titulus II, de sedis apostolicae Vicariis ac Legatis, capitibus quatuor constans. In praefatione collectionis genuinae canonum Ecclesiae Gothicae, Isidoro etiam antiquiore, nisi ipsum auctorem velis dicere, sic legimus apud Marcam de vet. Collect. canon., Ballerinios et alios: Subjicientes etiam decreta praesulum Romanorum, in quibus pro culmine sedis apostolicae non impar conciliorum exstat auctoritas. Consonat concilium Hispalense II, cui Isidorus praefuit, cap. 2, [Col. 0506D] Illi tricennalis objectio silentium ponit: hoc enim et saecularium principum edicta praecipiunt, et praesulum Romanorum decrevit auctoritas. Burrielii epistolam cap. 40 Latinam feci, qua ille affirmat ex veteri nostra collectione canonum evidentissime comprobari Hispanorum perpetuam erga Romanos pontifices observantiam et obedientiam. Non omittam religiosissimi regis Sisebuti, qui ante Isidorum obiit, testimonium ex epistola ad Adualvaldum regem Longobardorum apud Florezium tom. VII Hisp. sacr., pag. 321 seq.: »Doctor gentium currens per magistri vestigia his verbis enuntiat: Unus Deus, una fides, unum baptisma. 646 Clare lucideque permonuit unam ad cultum venerationis esse confessionem credentium, [Col. 0507A] quam sequax Ecclesia ab apostolis traditam Romana suscepit, et recte petentibus, haereticorum segetibus exstirpatis, maternis affectibus tradidit.« S. Braulio Isidori amicus, et, ut multi volunt, discipulus, etiam in ea epistola, qua gesta Hispanorum Patrum nomine concilii VI Toletani defendit, sic Honorium I alloquitur tom. XXX Hisp. sacr., epist. 21: »Optime satis valdeque congrue cathedrae vestrae, a Deo vobis collatae, munus persolvitis, cum sancta sollicitudine omnium ecclesiarum, praenitente doctrinae lumine, et in speculis constituti, Ecclesiae Christi digna tutamina providetis, et dominicae tunicae derisores [Forte divisores] divini gladio verbi et superni telo zeli confoditis, atque sanctam domum Dei matrem nostram studio vestro vel vigilantia a nefandis praevaricatoribus [Col. 0507B] et exsecrandis desertoribus ad Nehemiae similitudinem expurgatis.«

20. Symboli Athanasiani mentionem in epistola ad Claudium Oudinus objicit. Quid tum inde? Consentiunt viri docti, etiam ii qui symbolum illud Athanasii esse negant, nihilominus antiquissimum esse, cum in quodam veteri Codice Gregorii Magni tempore exarato repertum fuerit. Sive ergo Vigilius Tapsensis saeculo V exeunte symbolum sub Athanasii nomine ediderit, ut multi volunt, sive eodem saeculo ineunte, Vincentius Lirinensis, ut alii malunt, certum est ab Isidoro sub Athanasii nomine laudari potuisse. Confer Natalem Alexandrum saeculo IV, cap. 6, art. 8, qui observat, in synodo Augustodunensi anno 670 symbolum S. Athanasii a clericis recensendum [Col. 0507C] praescribi, et jam ab anno 633 aliqua ex isto symbolo videri descripta in ea confessione fidei quae edita est a celeberrimo concilio Toletano IV, cap. 1, praeside scilicet Isidoro nostro.

21. Epistolam ad Redemptum ab eodem auctore confictam fidenter pronuntiat Oudinus, atque addit: Ita censent omnes eruditi. Falsam quidem hanc epistolam censent Labbeus in comment. ad libr. Bellarmin. de Script. ecclesiast., qui scriptam post controversiam de azymo existimat, Caveus, Cellierius n. 31, Dupinius, auctores supplementi Actorum eruditorum tom. II, sect. 9, p. 475, alii apud Placcium n. 1484. Fabricius n. 23 solum ait eam suspectam haberi a viris doctissimis. Suspecta quoque visa fuit Florezio 647 tom. XIII Hisp. sacr., pag. 319. Natalis [Col. 0507D] Alexander, qui epistolam ad Claudium recipit, hanc confictam asserit post exortas inter Graecos Latinosque controversias de azymo, adeoque post Photianum schisma. Nic, Antonius, postquam animadvertit cardinalem Bona lib. I Rer. liturg., cap. 23, eamdem epistolam ut supposititiam configere, Mabillonium etiam, qui azymi causam adversus cardinalem Bona egit, argumentum ex hac epistola alias validissimum inter dubia conjecisse dissert. de Pane euchar. azym. et ferment., cap. 6, ipse quodammodo dubius haeret. Quaerit qua ratione Isidorus ad suum archidiaconum Redemptum scribere potuerit? Agebat forsan, inquit, eo ipso tempore in curia regia Isidorus, ut ex epistola ad Braulionem inter Isidorianas decima colligi potest. Florezius, ut cap. 6 [Col. 0508A] ostendi, dubitat an idem sit Redemptus clericus ecclesiae Hispalensis auctor narrationis de obitu Isidori, et Redemptus archidiaconus, cui epistola directa inscribitur: ac potius credit hunc fuisse Redemptum Emeritensem archidiaconum, qui eodem tempore florebat. Suadere hoc ipsum potest, ut idem Florezius tom. XIII Hisp. sacr. confirmat, quod auctor narrationis de obitu S. Isidori clericus appellatur, cum alter archidiaconus vocetur. Etsi enim clerici nomen commune quodammodo est, tamen jam tum inter clerici et diaconi appellationem discrimen aliquod erat, ut in judicio inter Martianum et Habentium episcopos in concilio VI Toletano, apud Pueyum pag. 690, Per Timotheum tunc clericum, modo autem diaconum.

[Col. 0508B] 22. Bayerius argumenta profert ob quae epistola ad Redemptum suspecta videri potest; quia stylus ejus hodiernum in scholis arguendi morem sapere videtur; quia verba illa, pannos autem lineos, quos corporalia dicimus, sequius prae Isidoriano saeculum redolent: quia de pane azymo ac fermentato disserit longe antequam de hoc argumento lis inter Latinos Graecosque oborta esset. Observat Mabillonium et cardinalem Bona alteram tantum e tribus Leonis Acrideni archiepiscopi Bulgariae ad Leonem IX de hoc argumento epistolis, apud Baronium ad annum 1053 Latine editam, videri legisse: cum ipse olim e Graeco Antonii Augustini Codice tres descripserit; in quibus tamen nihil invenit quod Isidoro ansam praebuisse potuerit ad Redemptum scribendi. Nihilominus [Col. 0508C] Bayerius plura profert, ut epistolam a censura suppositionis vindicet. 648 »Quidni,« inquit, »haec epistola ante utriusque Ecclesiae de pane azymo et fermentato litem, occasione scrupuli, ut in eadem legitur, de eo aliisque ecclesiasticae disciplinae articulis Redempto oborti scribi ab Isidoro potuit? Neque in ea, ut Mabillonio persuasum fuit, controversiae inter utramque Ecclesiam mentio, ac ne vola quidem, aut vestigium exstat.« Addit epistolam nihil absonum, aut Isidoro indignum continere, ejus doctrinam cum catholico dogmate mirifice consentire; neque demum stylum prorsus ab Isidoriano abludere. Viderint haec tamen, concludit, quibus veteris Ecclesiae disciplinae studium animo haeret.

23. Ut a verbo corporalia incipiam, fortasse glossa [Col. 0508D] est e margine in textum intrusa, quos corporalia dicimus. Neque tamen persuaderi facile potest, Isidoriano saeculo eam verbi significationem in usu non fuisse; quandoquidem ea vox ita usurpata exstat in libro Sacramentorum Gregorii Magni, in Ordine Romano, in Missali Francorum veteri, pag. 400, in Capitulis Caroli Magni cap. 234, lib. VII, apud Alcuinum, Amalarium, et alios veteres, quos Ducangius excitat. In Missali Gothico-Hispano, pag. 219, ad praeparationem missae habemus orationem: Ad extendendum corporalia dicat sacerdos: In tuo conspectu, quaesumus, Domine, haec nostra munera tibi placita sint, ut nos tibi placere valeamus: attollite portas, principes, vestras, et elevamini, portae aeternales, et introibit rex gloriae, etc. Sed observandum, [Col. 0509A] corporalia a Gotho-Hispanis dicta non pannos, quibus corpus Domini ritu Romano imponitur, sed quibus dona sacra, et ipsum altare a diacono cooperiebantur. Ac fortasse in rubrica Missalis Gotho-Hispani legendum erit ad extollendum corporalia; nisi ita coopertorium attolleretur, ut super altare illico extenderetur; nam in Missa dominicae primae adventus pag. 2 rubrica alia est: Dimittendo patenam super corporales; vel, quod magis credo, calix et patena super corporalia ponerentur, et plicata extrema aliqua corporalium parte cooperirentur, ut colligitur ex iis quae cardinalis Bona disserit Rer. liturg. lib. I, cap. 25, num. 11. Consonat his concilium Coyacense, in dioecesi Ovetensi anno 1050 celebratum: Subtus calicem et desuper corporale lineum mundum et integrum. [Col. 0509B] Gotho-Hispani et Mozarabes panem et corpus Domini in patena semper retinebant.

649 24. Controversia ergo in epistola ad Redemptum videtur esse non de his pannis quos nos corporalia dicimus, sed de velo, seu pannis, quibus apud Gothos diaconus dona sacra cooperiebat, quod quidem velum, seu pallium, nunc solet esse sericum, auroque intertextum, sed, ut ex epistola arguitur, olim erat, saltem apud plures Occidentales Ecclesias, lineum. Gregorius Turonensis lib. VII, cap. 2, vocat coopertorium, quo altare dominicum cum oblationibus tegitur: quod ponitur super munera altaris. Neque verba epistolae abludunt: Illi sericos pannos, nos autem lineos, quos CORPORALIA dicimus, ad ornamenta tanti sacrificii exhibemus. Multis post saeculis in [Col. 0509C] Hispania idem pallium quo calix cooperitur corporalium nomen adhuc obtinebat, ut constat ex lege Alfonsi IX, part. I, tit. 4, lege 57: Corporales son dichos aquellos pannos blancos, que ponen sobre el caliz, con que lo cubren, quando face el clerigo el sacramento del Corpus Domini, e estos no deven ser de sirgo, nin de panno tinto, mas de panno de lino puro e blanco. Sed pro vario tempore diversisque regionibus corporalium nomen diversis pannis altari inservientibus invenitur tributum, ut videre poteris apud Ducangium verb. Corporale, Palla, Substratorium.

25. Aliud fortasse recentioris styli indicium aliquis reponet in verbis epistolae ad Redemptum, Cum non sint de essentia, sive substantia sacramenti. Sed quaedam nunc inter theologos communiores [Col. 0509D] phrases in antiquioribus Patribus fundamentum habent. Particulae praepositionis de usus adeo varius mirusque est apud optimos etiam Latinitatis auctores, ut difficile possit in proposita phrasi novitas aliqua recognosci. Quod autem ante controversiam de pane azymo inter Latinos et Graecos excitatam Redempto scrupulus aliquis de eo discrimine oriri potuerit, imo quod tempore quoque Isidori nonnulli orientales consuetudinem Latinorum in reprehensionem vocare studuerint, nihil certe est causae cur negemus. Nam si eaedem erant dissidii causae, cur non et quaedam initia esse potuerunt quae tamen in apertum bellum et schisma non nisi post multa saecula, aliis obortis controversiis, eruperint? Sic [Col. 0510A] Armenis, qui, ad Eutychianam haeresim deficientes, azymo pane uti coeperant, vitio id Graeci dabant, ac vetus formula Armenorum, ad fidem catholicam et concordiam cum Ecclesia Graeca 650 redeuntium, a Cotelerio in not. ad lib. V Constit. apostol. descripta, hoc anathema exprimebat: Si quis in panem oblationis non immittit fermentum et sal, nec aquam cum vino in sanctum calicem, anathema sit. Allegantur etiam quaedam Gregorii Magni verba a Gennadio patriarcha Constantinopolitano pro synodo Florentina, et a S. Thoma III part., quaest. 74, art. 4, et in Catena super Matthaeum, veluti ex illius regesto deprompta: sed, ut viri eruditi jam observarunt, in nullis S. Gregorii operibus ea reperiuntur, Ita vero habent: Solet multos perturbare, quamobrem in ecclesia quidam [Col. 0510B] panes azymos, quidam offerunt fermentatos. Romana Ecclesia offert azymos panes, etc., sed sive in azymo, sive in fermentato conficiatur, Domini corpus et Salvatoris nostri sumimus.

26. In eo autem maxima hujus rei difficultas versatur, an Isidori tempore usus azymorum in Ecclesia Latina, praesertim Gothico-Hispana fuerit. Dissentiunt enim inter se viri doctissimi. Mabillonius in praefat. saeculi III Benedictini, et in dissert. singulari de pane eucharistico azymo et fermentato, et Christianus Lupus tom. III Schol. in decr. et canon. Concil. in dissert. de Actis S. Leonis IX. cap. 7 seqq., contendunt perpetuum fuisse in Ecclesia Latina ab ipso susceptae fidei initio panis azymi eucharistici usum. Contra Sirmondus in dissert. de azymo [Col. 0510C] usum panis fermentati in Ecclesia Latina solemnem octingentis eoque amplius annis fuisse, neque recepta azyma nisi post Photii schisma propugnat; cui opinioni cardinalis Bona, lib. I Rer. liturg. cap. 2, adhaesit, nisi quod azyma non omnino, ut Sirmondus, ab Ecclesia Latina primis illis saeculis excludit. Rationes pro utraque parte Natalis Alexander in dissert. 11 saeculi XI et XII, art. 3, accuratissime exponit, sed pro neutra sententiam ferre audet: aliquantulum tamen sibi contrarius, qui saeculo VII, cap. 3, art. 22, constare ait ex canone 6 concilii XVI Toletani, pane fermentato Ecclesiam Hispanam illis temporibus usam fuisse, et cap. 4, art. 4, negat epistolam ad Redemptum Isidori esse, quia ea aetate Hispanicae Ecclesiae fermentatum consecrabant. [Col. 0510D] In praesenti autem dissertatione observat, utrosque canonem 6 concilii Toletani XVI pro se afferre, et concludit: Judicet lector cui opinioni faveat. Crediderim verba concilii Toletani cum utraque opinione componi posse, adeoque neutri favere.

651 27. Reprehendit concilium cap: 6 eos qui »non panes mundos et studio praeparatos supra mensam Domini in sacrificio offerant, sed passim quomodo unumquemque aut necessitas impulerit, aut voluntas coegerit, de panibus suis usibus praeparatis crustulam in rotunditatem auferant, eamque super altare cum vino et aqua pro sacro libamine offerant. Quod factum nequaquam in sacrae auctoritatis historia uspiam gestum perpenditur.« Probat deinde, [Col. 0511A] Christum panem integrum accepisse, et benedicendo confregisse, et pergit: »Quid aliud instituit nos, nisi ut panem integrum sumentes super altaris ejus mensam benedicendum ponamus, non particulam panis, quod caput nostrum nequaquam fecisse perpendimus? Nam si homo suae vitae diligentiam studiosius adhibere procurat, quanto magis sacris Dei cultibus nitorem debitum exhibere summopere debet? Unde temeritatis hujus, aut nescientiae cupientes terminum ponere, id unanimitatis nostrae delegit conventus, ut non aliter panis in altari Domini sacerdotali benedictione sanctificandus proponatur, nisi integer et nitidus, qui ex studio fuerit praeparatus, neque grande aliquid, sed modica tantum oblata, secundum quod ecclesiastica consuetudo retentat: cujus reliquiae [Col. 0511B] aut ad conservandum modico loculo absque aliqua injuria facilius conserventur, aut si ad consumendum fuerit necessarium, non ventrem illius qui sumpserit, gravis farciminis onere premat.«

28. Deest fortasse aliquid inter verba fecisse perpendimus, et Nam si homo. Sententia certe concilii est, panem sanctificandum in altari reponi debere, qui integer sit, nitidus, ex studio praeparatus, modica mole. Apparet jam tum aliquod initium in Hispania earum particularum, quae nunc consecratae communicantibus distribuuntur: quod a concilio damnatur, quia contra veterem consuetudinem erat, et Christus panem integrum accepit, quem benedicens fregit deditque discipulis suis. Ac nisi multum fallor, legendum est, crustula in rotunditatem auferant, [Col. 0511C] eaque, etc. Nam etsi crustula femineo genere dici potest a crusta, tamen hoc loco melius videtur crustula in plurali neutro a crustum. Ut enim advertit Servius ad lib. VII Aeneid. vers. 114: Crustum et crusta neutraliter dicimus de his quae comedi possunt, femineo autem genere quae comesse non possumus. Neque alius concilii sensus esse potest: loquitur enim de pane qui integer accipiendus 652 erat, et particulatim confractus distribuendus; cujus reliquiae aut modico loculo conservarentur, aut consumerentur: exemplumque Christi repetitur, qui panem integrum accipiens (non buccellam), quem post benedictionem confringens suis particulatim discipulis dederit. Non igitur reprehenduntur qui unum aliquod crustulum panis rotundum, sive unam buccellam super [Col. 0511D] altare offerebant, scilicet pro ipso solo offerente sacerdote, sed qui plura crustula rotunda ad altare afferebant, quae deinde sanctificata sine fractione communicantibus dabant.

29. Quaenam panis consecrandi forma seu figura olim fuerit, et quomodo ad hanc hostiarum et particularum formam, qua nunc utimur, deventum sit, accuratissime perscrutatur cardinalis Bona Rer. liturg. lib. I, cap. 23. Sed hostiarum et particularum originem ex saeculis posterioribus repetit: quod verum quidem est, si de communi usu in ecclesiis recepto sermo sit. Alioquin initium ex ea consuetudine repeti debet, quae in concilio Toletano reprehensa, postea tamen in meliorem formam redacta invaluit, ab eo vitio expurgata quod simul [Col. 0512A] concilium Toletanum damnabat; scilicet quod ea rotunda crustula ex panibus vulgo usitatis conficerentur. Hac autem in parte, qua concilium vult panem sanctificandum debere esse nitidum et ex studio praeparatum, Mabillonius arguit panem azymum praecipi; Sirmondus, cardinalis Bona et alii colligunt panem fermentatum non rejici, cum expressa, ut oportebat, mentio non fiat: quibus etiam Christianus Lupus assentitur, quamvis usum panis fermentati Ecclesiae Hispanae proprium, non Latinae communem inde astruat. Iterum confirmo capitulum concilii XVI Toletani cum utraque sententia cohaerere posse, cum verba illa nitidus et ex studio praeparatus panem azymum satis innuant, si alioquin usus illius tunc viguisset, et possint etiam peculiarem [Col. 0512B] curam ac diligentiam, sive studium panis etiam fermentati ex optima farina conficiendi significare: adeoque ex aliis monumentis lis tanta est dirimenda, quam nostrum non est componere. Crediderim tamen concilium Coyacense, anno 1050 habitum, opinioni Sirmondi et cardinalis Bonae favere: Hostia sit ex frumento, sana, et integra, al., ex frumento electo, ubi nulla azymi mentio, ut necessarium videbatur, si communis esset consuetudo. Exstat Joan. Gotter Heermanni Historia 653 concertationum de pane azymo, etc. Lipsiae 1737. Interea relinquitur, epistolam ad Redemptum ex hoc capite saltem dubiam esse.

30. Quod autem vasa quibus sacrificii immolatio agitur metallina potius debeant esse, ut in eadem [Col. 0512C] epistola exponitur, quam lignea, vel fictilia, id ex antiqua consuetudine videtur dictum. Concilium Coyacense nuper laudatum: Ita ut non sacrificent cum calice ligneo vel fictili. Lege, si vacat, cardinalem Bonam Rer. liturg. lib. I, cap. 25, qui num. 2 concludit, orthodoxam Ecclesiam semper et ubique in hoc conspirasse, ut aureis vel argenteis calicibus sacerdotes uterentur. De palla linea, quae corporale dicitur, multa etiam tradit doctissimus idem cardinalis ibid. num. 11, quae epistolae ad Redemptum consentanea sunt. Sententia quoque veterum Patrum fuit, verba coelestis oraculi non subjacere, ut ait auctor epistolae ad Redemptum, Prisciani regulis, vel Donati. Gregorius Magnus in epistola ad Leandrum, praemissa Expositioni in Job: Indignum [Col. 0512D] vehementer existimo, ut verba coelestis oraculi restringam sub regulis Donati. Neque enim haec ab ullis interpretibus in Scripturae sacrae auctoritate servata sunt.

31. De epistola ad Eugenium dicendum superest. Perezius in not. asserit hunc fuisse Eugenium II antistitem Toletanum, Justi successorem. Nonnulli propterea putarunt inscriptionem falsam esse, quia Justum post Isidorum vita functum credebant; quod Oudinus refellit, quamvis epistolam ejusdem suppositionis et auctoris cum praecedentibus esse, dicat. Florezius tom. V Hisp. sacr. pag. 267, epistolam pro legitima habet, sed ad Eugenium Toletanum scriptam non censet: cum enim Justus praedecessor anno 636, mense Martio prope medium obierit, [Col. 0513A] consecratio Eugenii circa finem ejusdem mensis, non ante, collocari debet: Isidorus autem obiit initio mensis sequentis Aprilis. Non ergo idoneum tempus effluxisse videtur, ut Isidorus ad Eugenium jam episcopum litteras dare potuerit. Quid, quod epistola potius ad episcopum antiquum directa videtur? Vestrae sanctitatis litteras per nuntium suscipiens Verecundum, rerum omnium conditori grates impendimus, quod Ecclesiae sanctae suae mentis et corporis vestri valetudinem conservare dignatur. Existimat ergo Florezius epistolam ad Eugenium Egarensem, qui concilio IV Toletano cum Isidoro subscripsit, directam fuisse. Inscriptio quidem certam episcopi 654 sedem non designat, et chronologica ratio quam Florezius explicat, contra Eugenium Toletanum [Col. 0513B] facit.

32. Partem hujus epistolae ad Eugenium Lucas Tudensis operi suo de Albigensium haeresi inseruit: Mariana etiam libro VI, c. 6, Hist. Hisp., qui amicitiam inde colligit quae inter Isidorum Eugeniumque Toletanum II intercedebat, et in not. ad Lucam Tudensem lib. II, cap. 1, affirmat eam epistolam exstare in vetusto Codice templi Toletani. Lucas vero Isidorum auctorem laudat, sed opus sive locum, ex quo verba ejus depromit, non nominat. Natalis Alexander primatum Romani pontificis jure divino egregie ab Isidoro in hac quoque epistola, ut in alia ad Claudium, confirmari asserit. Oudinus, ut dixi, Dupinius, Dallaeus, Tentzelius et alii, praesertim heterodoxi, commentitiam aperte dicunt cum ob affectam erga Romanum pontificem obedientiam, tum ob injectam [Col. 0513C] symboli Athanasiani mentionem: quae duo objecta jam dilui, cum de epistola ad Claudium disputavi. De hac igitur epistola, an sit Isidori, minor est dubitandi ratio, quam de praecedenti ad Redemptum; major fortasse etiam asserendi eam ab Isidoro scriptam, quoniam a Luca Tudensi jam reperitur laudata. Verum cum ipsius Tudensis auctoritas satis firma aut antiqua non sit, dum certiora vetustioris aetatis exemplaria non ostendantur, quatuor has epistolas saltem dubias esse pronuntiabo.



CAPUT LXXV. De aliis epistolis Isidoro attributis aut affictis. Epistola Isidori medica commentitia. An Isidorus aliquod de medicina opus conscripserit.

[Col. 0513D] 1. Canonicus Legionensis, auctor Vitae S. Isidori apud Bollandianos, refert Isidorum adhuc juvenem epistolam ad Gregorium Magnum de beatitudine scripsisse: cujus mentio apud antiquiores alios non exstat, ut cap. 18, n. 9, observavi: neque ejus exemplum usquam inveniri puto.

2. In Codice Vaticano 3791, post Isidori epistolas ad Leudefredum et Massonam, inscriptio haec est: Incipit epistola de nominibus haeriticorum qui unitatem Ecclesiae turbaverunt, Isidori. Sed 655 id depromptum est ex lib. VIII Etymol. cap. 5: Quidam etiam haeretici, etc. Alia adduntur ex cap. 6, sub titulo: De philosophis gentium quaedam. De hac epistola iterum cap. 86.

[Col. 0514A] 3. Alia est epistola Isidori nomine in Codice Vaticano 4418 satis antiquo, de quo cap. 97, inter alia opera medica sic inscripta pag. 167 terg. rubrica: Incipit epistola Ysidori Spaniensi. Rursus pag. 108, recentiori manu: Epistola Isidori: Quatuor sunt venti, quatuor anguli coeli, etc. Epistola a Christiano homine videtur confecta, qui quaedam ex Isidoro sumpsit, scilicet ex lib. IV Etymologiarum, qui est de medicina, et aliis in locis. Fabricius tom. XIII Bibliot. Graec., pag. 746, inter veteres medicos recenset Isidorum Antiochenum a Galeno citatum, et Isidorum Memphitem ab Aetio. Addit Isidorum Hispalensem medicis a Tiraquello annumerari propter ea quae de rerum proprietate scripsit, et multa alia ad medicinam pertinentia, praesertim lib. XI, XII, XVI [Col. 0514B] et XVII Etymol. Nescio an quod dicit de proprietate rerum intelligat opus a Sigeberto indicatum: Scripsit et libros duos de Differentiis verborum, sive de proprietate rerum, an solum innuat Isidorum in libris Etymologiarum plura de rerum proprietate scripsisse.

4. In bibliotheca Romana Angelica Codex est membranaceus in-4, saeculi XIV circiter, inscriptus: Isidorus et alii de medicina: Interea moneo te, medice, sicut ego monitus sum a nostris magistris, etc. Desinit: posse noscitur. Explicit Isidorus. Alloquitur quemdam suum nepotem. Non exprimitur esse Isidorum Hispalensem. Sequuntur quaedam anonyma: Medicina est quae corpus vel tuetur, vel restaurat, etc. Hic est liber quartus imperfectus Etymologiarum Isidori. Postea Incipit liber aureus: Si dolor capitis, etc. Explicit liber aureus. Deinde Incipiunt curae [Col. 0514C] magistri Bartholomaei: Hydrophobia est passio, etc. Codex in fine videtur mutilus.

5. Suspicor medio aevo Isidorum aliquem exstitisse, qui Latinis litteris medicinam illustrare pro virili parte conatus fuerit. Nam in Codice etiam Vaticano 2439 membranaceo in-fol. post Averrois commentarium super Cantica Avicennae, magistro Armengando Blaxii de Monte Pessulano ex Arabico interprete, pag. 45, sunt Joannis Damasceni aphorismi subjecto commentario. Aphorismi incipiunt: Liberet te Deus, fili amantissime, a devio erroris. Commentarium vero: Joannes Damascenus, tradens quosdam canones medicinae operi suo 656 praemittit prooemium. In fine haec est rubrica: Expliciunt [Col. 0514D] aphorismi Joannis Damasceni, filii Serapionis, cum commento beati Isidori. Codex saeculi XIV circiter est. Neque Armengandi Blaxii, neque Isidori alicujus medici Fabricius in Bibliotheca medii aevi meminit. Joannes Damascenus medicus ille ipse est quem Fabricius tom. XIII Bibl. Graecae librum aphorismorum 160 ad filium scripsisse testatur, et ad saeculum VIII prope finem revocat. Etsi enim de Joanne Damasceno, Serapionis filio, in Serapione agere pollicitus est, tamen id solum protulit: Joannes Serapio, aut, ut alii vocant, Serapionis filius, medicus Arabs circa annum Christi 1070, multis saeculis vixit post Serapionem medicum Alexandrinum, etc. Arabis autem illius, quem ad saeculum VIII [Col. 0515A] perperam referunt alii, plura scripta Latine versa habemus, etc. At auctor aphorismorum ad filium ad saeculum VIII ab ipso Fabricio refertur. Quidquid id est, certe Isidorus noster commentarium in aphorismos scriptoris longe se posterioris minime edere potuit.

6. Quod si aliquis, ut opinor, fuit Isidorus, qui medio aevo, ut dixi, nomen suum inter medicos scriptores professus fuerit, facile fuit ut inepti librarii Isidorum Hispalensem, cujus late fama pervagata erat, auctorem crederent. Ac fortasse auctor continuationis Isidoriani Chronici sub Ildefonsi nomine vel prorsus confictae, vel plurimum interpolatae, inde occasionem sumpsit, ut quaedam de libris medicis Isidori a commentitio pariter Theodisclo, [Col. 0515B] Isidori successore, falsatis in vulgus spargeret: »Successit beatissimo Isidoro Theodisclus, natione Graecus, etc. Libros quosdam de Naturis rerum et Arte medicinae, necnon et de Arte notoria, quos pater Isidorus facundo stylo composuerat, et nedum ad publicum venerant, in odium fidei corrupit, resecans vera et inserens falsa: atque per quemdam Arabum nomine Avicennam de Latino in Arabicum transtulit.«

7. Totam hanc fabulam merito explodit Nic. Antonius, qui ex interpolato hujusmodi chronico errorem ortum putat eorum qui Avicennam Hispanum fuisse existimarunt; cum tamen Avicenna, princeps scilicet medicorum Arabum neque in Hispania natus, neque illuc accessisse unquam videatur, et saeculo XI [Col. 0515C] demum vixerit, ut ostendit lib. VII, cap. 2, ubi duos Avicennas sine ullo fundamento ab aliis distingui animadvertit. Ridiculum praeterea videtur, Theodisclum in odium fidei vera in libris de Medicina et Rebus 657 naturalibus resecuisse, ac falsa inseruisse, cum id potius ad libros de Rebus sacris scriptos esset referendum. Dubium autem est an pseudo-Ildefonsus nomine artis notoriae intellexerit superstitiosam illam, quam Salomonis claviculae titulo Cornelius Agrippa integro libro explanavit, de qua Delrius, Torreblanca, Alberghinus, aliique agunt, quae certe sanctissimo viro Isidoro sine maxima injuria ascribi nequit, an artem notariam, quae per notas scribere docet, quam Hebraei etiam inferioris aevi cognoverunt: de qua videndus Mullerus lib. II [Col. 0515D] Misc. cap. 13. Haec autem notaria ars multo minus idonea est, ut in odium fidei corrumpatur. Pinius in tract. de Liturg. Hisp. cap. 4 eidem commentitio Theodisclo imputari posse conjicit, quod exemplaria quaedam liturgiae Mozarabicae corrupta fuerint; quia scilicet Baronio fidem praestitit, referenti ad annum 794 Theodisclum primum in Hispania asseruisse Christum Dei Filium esse adoptivum. Ita facile errores serpunt.

8. Berardus, qui Canones Gratiani genuinos edidit, eamdem crambem recoquit part. III, pag. 481, atque ita concludit: Nemo exinde non colligit, quanta solertia opus sit in meditatione Isidorianorum librorum, in quibus sane si quid offendiculi esse potest, [Col. 0516A] id non Isidoro tribuendum erit, sed aut Theodisco, aut Avicennae. Rodriguezius, tom. II Bibl. Hisp., pag. 344, sententiam Nic. Antonii male expressit: ait enim eum apologiam pro Theodisclo adornasse, cui nonnulli errorem Adoptianorum imputaverant, cum Nic. Antonius ne exstitisse quidem ullum Theodisclum antistitem Hispalensem contendat.

9. Nullum quidem fuisse Theodisclum, qui post Isidorum sedem Hispalensem tenuerit, cap. 12 demonstratum jam manet. Neque tamen propterea Lucam Tudensem auctorem continuationis chronici Isidoriani Ildefonso affictae, aut interpolatorem crediderim, quod multi putant. Nam Rodericus quoque Toletanus, Lucae aequalis aut etiam antiquior, eamdem continuationem legisse videtur, ut apparet lib. [Col. 0516B] II de Reb. Hisp. cap. 21, ubi de Cindasuindo ait: Libros sanctorum Patrum diligenter fecit perquiri, et instituta beati Isidori firmiter observari. Hic perfidum Theodistum Hispalensem episcopum synodali sententia in exsilium misit, et dignitatem primatiae, quam ab antiquo habuerat, totius approbatione concilii Toletanae Ecclesiae confirmavit. De corruptis Isidori libris nihil Rodericus 658 diserte profert, vel quia instituto suo satis erat, si Theodisclum aut Theodistum perfidum appellaret, vel quia fortasse exemplar continuationis Chronici Isidoriani minus corruptum nactus fuit, ut loc. cit. jam monui.

10. Inter Isidori epistolas referre aliquis possit opusculum de Institutione bonae vitae, de quo cap. 82; nam epistolae nomine insignitur in Codice Vaticano-Palatino [Col. 0516C] 832, ubi tamen non Isidoro, sed Ambrosio perperam ascribitur pag. 80 terg.: Incipit epistola beati Ambrosii archiepiscopi de Moribus et honesta Vita: Dilecte fili, dilige lacrymas, etc.



CAPUT LXXVI. De Natura rerum liber Isidori ad Sisebutum regem. Editiones, mss. Codices, excerpta, caput quoddam hujus libri nondum editum. Carmen astrologicum huic libro additum, fortasse Isidori, compendium metricum ejusdem libri nondum editum, fortasse S. Eugenii Toletani.

1. Neminem vidi hactenus, ait Bayerius, qui de hoc opere litem Isidoro intendat. Ac notandum id sane in tanta judicandi de genuinis Isidori operibus licentia ac varietate. Sisebuti regis, cujus doctrinam et eloquentiam [Col. 0516D] Isidorus non solum in epistola nuncupatoria, sed etiam in Historia Gothorum celebrat, epistolas, quosdam versiculos, et Acta martyrii S. Desiderii Florezius tom. VII Hisp. sacr. edidit: ex quibus Isidori judicium de regis eruditione satis comprobatur, quamvis is sermone parum Latino, et ad vulgarem declinante scripserit. Opus clare a Braulione describitur: De Natura rerum ad Sisebutum regem librum unum: in quo tam de ecclesiasticorum doctorum quam de philosophorum indagine obscura quaedam de elementis absolvit. Brevius Ildefonsus: Librum de Natura rerum ad Sisebutum principem. Hunc quoque titulum de Natura rerum Sigebertus aliique retinuerunt. Nic. Antonius putat hoc esse [Col. 0517A] opus quod Trithemius Cosmographiae nomine laudat, quam inscriptionem in Pithoeano Codice apparere, monuit Scriverius in animadversionibus ad Vegetium edition. 1670, tom. II post Stewechii commentarium pag. 54. Sed cum Trithemius nonnunquam quaedam opera diversis 659 titulis repraesentet, crediderim opus diversum non esse, quod alibi vocat de Computo et natura rerum, alibi de Astronomia.

2. Neque dubitandum videtur quin liber de Astronomia a Trithemio recensitus sit opus ipsum de Natura rerum. Nam initium a Trithemio indicatum: Domino et filio charissimo, epistolae nuncupatoriae Isidori ad Sisebutum congruit. Nic. Antonius inter opera a Trithemio commemorata, sed aliis ignota, refert librum de Astronomia: quem ipse quoque suspicatur [Col. 0517B] esse librum de Natura rerum. Attamen, addit, in Medicea bibliotheca Isidorus DE ASTRIS reperitur. Exstat adhuc hic Codex, Liber Isidori de Astris coeli; sed eumdem esse ac librum de Natura rerum, perspicuum est ex collatione inter schedas Zaccarianas cap. 44 indicata. Neque in aliis mss. exemplaribus similes inscriptiones libri de Natura rerum desunt, ut in Cod. Regio-Vaticano 1573. Bayerius quoque Codicem Toletanum recenset, qui de Astris coeli ad Sisebutum inscribitur. Ab aliis dicitur liber astronomicus, et in editione Augustana anni 1472 fol., quam Fabricius laudat, de Responsione mundi et Ordinatione astrorum. In Codice Escurialensi, quem Rodriguezius tom. II Bibl. Hisp. pag. 327 describit, saeculi XXI, titulus est, Sancti Ysidori Yspaniensis de Astronomia [Col. 0517C] seu Natura rerum. Subjungitur in eodem Codice Item liber Sententiarum, scilicet Isidori.

3. Miratur etiam Nic. Antonius, opus de Natura rerum in ms. Codice Pauli Petavii, quem Scriverius laudat, appellari Rotarum librum. Neque assentitur Scriverio qui Rotarum in Notarum commutare voluerat, ac probabiliorem putat conjecturam, quod Rotarum ex Natura rerum compendiose scripto eruperit. Verius tamen censet, a rotis seu circularibus figuris, quibus Isidorus multis in hoc libro utitur, titulum Rotarum ab aliquo ineptissimo, ut ait, exscriptore fuisse fabricatum, praesertim cum eumdem titulum in Chronico Fontanellensi invenerit: de quo confer supra cap. 46, ubi in alio Codice monasterii S. Nazarii in Laurissa idem titulus Rotarum supra [Col. 0517D] verum titulum apponitur. Codex noster Regio-Vaticanus 310 eadem inscriptione praenotatur. Codex Mediolanensis Liber Rotar., quod Muratorius non intelligebat, cum Codicem describeret, ut cap. 55 dixi: ac fortasse vetustate consumptae erant ultimae litterae in Rotarum.

4. Grialius, qui ad Matritensem editionem librum hunc emendandum 660 in se recepit, titulum de Natura rerum praeferendum ait, cum etiam Beda Isidori exemplo librum suum de Natura rerum inscripserit; quamvis alias Isidori liber de Astronomia, sive de Mundo, sive de Naturis rerum inscribatur. Mansius in descriptione Codicis Lucensis, de quo supra cap. 44, recenset opus cujusdam Jacobi hoc titulo: Incipit de Natura rerum. Agit de terra, [Col. 0518A] mundo, elementis, de stellis, de meteoris, etc. Praefatio est metrica:

Naturas rerum varias, labentis et aevi
   Perstrinxit titulis tempora lata citis.
Hoc opusculum edere Mansius cogitabat. Auctor ab ipso creditur Jacobus diaconus, cujus sequitur synopsis epistolae Alcuini. Ego puto Bedae opus esse jam editum. Alvarus Cordubensis saeculo IX Isidori librum Naturae rerum appellavit in Indiculo luminoso num. 15, Carnalibus vero et minus peritis scandalum nasci tempore martyrii beatus, et lumen noster (forte nostrum) Isidorus in rerum Naturae libro evidenti eloquio, et apta figura stellae cujusdam Horione (Orionis) nuntiat.

5. Prodiit hic liber, ut ex Fabricio dixi, anno 1472, et consentit Bandinius tom. IV Cod. Latin. [Col. 0518B] bibl. Laurent. Medic., plut. 27, cod. 9 bibliothecae S. Crucis: quae editio Margarino de la Bigne ignota fuit, qui anno denique 1580 se primum id opus in vulgus edere existimabat. Repetita est deinde editio libri ejusdem in editionibus Operum Isidori regia Matritensi, Breuliana, et recenti Matritensi. Sed in editione Regia caput ultimum de Partibus terrae praetermissum fuit. In recenti editione Matritensi inter appendices pag. 51 additum est hoc caput ex Codice Ovetensi, scripto saeculo VII, et ex alio Oxomensi saeculo XII, vel circa initium saeculi XIII exarato. Editor, qui nonnullas varias lectiones ex Ovetensi Codice adjicit, advertit in centro figurae capitis 11 litteris minio notatis legi: Eulogii mementote peccatoris; qui Eulogius, ut addit, videtur scriptor, vel [Col. 0518C] possessor libri. In nota subjecta dubitatur num is sit S. Eulogius martyr Cordubensis. Anno 859 S. Eulogius martyrio coronatus fuit: adeoque si liber ad saeculum VII, vel, ut alii putant, VIII pertinet, sanctus hic martyr solum possessor esse potuit.

6. Advertit idem editor, post caput, quod nunc est ultimum, de partibus terrae, alia in eodem Codice Ovetensi addi de Asia, et partibus ejus, quae sunt caput 3, 4 et 5 libri XIV Etymologiarum: et conjicit ille quidem non inepte, vere olim ad librum de Natura 661 rerum, qui Etymologias praecessit, pertinuisse; postea vero ab Isidoro in Etymologias conjecta, et in plerisque exemplaribus libri de Natura rerum praetermissa. Bayerius in not. ad Biblioth. vet. Hisp. observat pervetustum illum olim ecclesiae [Col. 0518D] Ovetensis Codicem, quem Longobardicum Grialius appellat, nunc exstare in regia Escurialensi bibliotheca, ac constare partim cursivo charactere Longobardico, quem nos Ataulphicum dicimus, partim quadrato, seu vulgari Romano: videri autem saeculo VIII, eoque non multum adulto scriptum: ex quo, pergit, ineditum eatenus Isidori caput 47 de Partibus terrae in novissimam Matritensem anni 1778 editionem permanavit. Fallitur quod id caput non ante editum censet; nam et in Bignaeana et in duabus Breulianis editionibus conspicitur. Et cum illud non solum editi et plerique nostri mss. Codices exhibeant, sed etiam ille ipse Longobardicus, quo Grialius potissimum usus fuit, colligitur incuria alicujus accidisse, quod [Col. 0519A] in Matritensi Grialiana editione omissum fuerit. Quod si studio praetermissum fuit, quia a nonnullis Mss. abest, debuit editor praemonere cur caput quod in Bignaeana editione jam conspiciebatur, et in multis antiquissimis membranis apparet, nihilque praesefert Isidoro indignum, excluserit.

7. Libri de Natura rerum quaedam sunt in mss. exemplaribus excerpta: ut in Codice Regio-Vaticano 571, inter alia ex Patribus deprompta pag. 13, de Signis tempestatis, vel serenitatis: quod est caput 38 integrum libri Isidoriani de Natura rerum, et in Codice Casanatensi D. IV, 23, de quo cap. 107.

8. Codicem unum ms. libri de Natura rerum ex bibliotheca Mediolanensi Nic. Antonius memorat, Bayerius tres Escurialenses et unum Toletanum; [Col. 0519B] cujus meminit etiam Burrielius in sua epistola. In fine capitis 44 recensui quatuor Codices, unum Lucensem et tres Florentinos, quorum varias lectiones Zaccaria sibi paraverat. Inter Codices Albornozianos Expositionis in Genesin, etc., indicatur initio liber Isidori de Natura rerum. Inter Codices Etymologiarum, ut jam a me observatum fuit, alicubi reperitur liber de Natura rerum, tanquam pars, sive liber ultimus Etymologiarum.

9. Bandinius tom. IV Cod. Latin. bibl. Med., plut. 27, bibliothecae S. Crucis, describit Codicem 9, in quo est opus Etymologiarum, ut alibi dixi. Num. 3, pag. 175, Isidori Junioris illustris libellus de Astronomia sive de Natura rerum. Prologus: Domino et filio 662 Sisebuto, etc. Tabula capitum 45; ultimum [Col. 0519C] est de monte Aetna, ac desinit: ad puniendos peccatores, qui cruciabuntur in saeculum saeculi. Quaedam alia addit editio Matritensis, et caput aliud integrum editiones Bignaeana et Breuliana. Subjiciuntur in eodem Codice capita quatuor, quorum primum: De nominibus stellarum, quibus ex causis nomina acceperint. Secundum De praecedentia et antegradatione stellarum. Tertium de praecedentia et antegradatione (legendum retrogradatione). Quartum de statu stellarum. Quae sunt quatuor postrema capita libri tertii Etymologiarum. Succedunt alia capita de mundo, etc., scilicet decem priora capita libri 13 Etymologiarum. Pag. 188 occurrit totus liber X Etymologiarum, aliquanto longior in hoc Codice quam in Editis, videlicet nonnulla adjuncta habet in fine, ut Bandinius observat. [Col. 0519D] Alius Codex de Natura rerum recensetur a Bandinio plut. 22 bibliothecae S. Crucis, n. 12, qui membranaceus est saeculi XIII et inscribitur de Astris coeli, similis Codici 39, plut. 29, de quo dixi cap. 44.

10. Non pauca nec contemnenda recognita a me sunt libri de Natura rerum mss. exemplaria. Codex Regio-Vaticanus 255, cap. 99 describendus, exhibet opus de Natura rerum hoc titulo recentiori: Isidorus de Natura rerum. Codex vetus est, fortasse saeculi IX. Non multo inferior est Codex Regio-Vatic. 310, de quo cap. 100, ubi liber de Natura rerum inscribitur Rotarum liber Isidori. In Cod. Regio-Vatic. 571, de quo cap. 100, est fragmentum hujus libri. In Regio-Vaticano 1260, cap. 101, integrum opus sine titulo: incipit: Domino et filio Sesibuto Esidorus. Ultimum [Col. 0520A] caput est de monte Aetna: sunt versus de ventis, et carmen, Tu forte in luco, etc. In Regio-Vatic. 1573, cap. 101, inscriptio est, Liber astrorum coeli editus ab Isidoro. Adest caput 47 de Partibus terrae. In Cod. Palat. 834 de quo cap. 103, Incipit liber de Astra coeli sancti Hisidori Spalensis episcopi. In Palatino 1448, saeculi XI circiter Liber Rotarum sancti Isidori episcopi; adest caput 46, de Nominibus maris ac fluminum nondum editum. Hoc est caput 48, in Codice Palatino 834. Idem caput exstat in Urbinate 100, de quo cap. 104, ubi liber hic de Astronomia inscriptus, Etymologiis tanquam liber 23 et ultimus subjungitur, auctus in fine opusculo de Coelo, quod Isidoro quoque adjudicatur. Invenitur praeterea in Codice Albanio, de quo cap. 107 fusius agam.

[Col. 0520B] 663 11. Caput novum de Nominibus maris et fluminum ex mss. Codicibus a nobis producendum est, scilicet post caput 22 de Nilo. Etsi enim in Editis desideratur, et a multis quoque manu exaratis exemplaribus abest, tamen certum mihi est ab Isidori manu esse. Quis enim alius post Isidori tempora tam scite veterum auctorum loca interserere novisset, ut in hoc capite cernitur? Respondet enim hoc caput reliquo operi, de quo notanda sunt Scriverii verba ad Vegetium a Nic. Antonio indicata, et a Fabricio relata: Sane non contemnendum opusculum, et dignum viri docti censura. Multa indidem fragmenta Nigidii, Varronis, Suetonii Tranquilli, et aliorum haurienda. Profert Isidorus in hoc capite verba Tranquilli in Pratis, Virgilii, Naevii in Bello Punico, Attae in Togatis, [Col. 0520C] Pacuvii et Augusti, ex quo refert, Nos venimus Neapolim fluctu quidem caeco: quod fragmentum aliis Augusti, quae Rutgersius collegit, adjungi poterit, non minus quam verba Tranquilli, Naevii, Pacuvii et Attae, quae in hoc capite referuntur, inter veterum poetarum fragmenta, quae jam multi vulgarunt, reponi poterunt. Laudatum caput exstat in Codice Albanio, in Lucensi, et in multis Vaticanis, ut in eorum indice nuper exposito observare licet.

12. Libro de Natura rerum in nonnullis Mss. subjicitur quoddam astronomicum carmen versu hexametro, Tu forte in luco, etc. In editione recenti Matritensi descriptum fuit hoc carmen, ubi dicitur ecloga elegantissima, desumptum ex Codice pervetusto Ovetensi, in quo inter capp. 46 et 47 collocatum erat, et ex alio Codice saeculi XIV, scilicet Escurialensi, ut [Col. 0520D] ex nota Bayerii ad Bibl. Hisp. arguo, qui poemation de Sole vocat, ellipticum tamen et misere defoedatum. Initium inter appendices novae Matritensis editionis est: Tu forte in lucis. Desinit: Lumen, et fratrem rectis objectibus argens. Multis mendis in hac editione carmen corruptum est. Emendatum a me prodibit non solum ex ms. Regio-Vaticano 255, in quo post librum de Natura rerum reperitur, sed etiam ex antiquis editionibus.

13. Id enim tam editor Matritensis quam Bayerius ignorasse videntur, scilicet hujusmodi carmen astronomicum longe ante, nec semel typis excusum in lucem venisse. Exstat in Anthologia Latina pag. 494 tom. IV Poetar. Latinor. edition. Pisaur., ubi in fine [Col. 0521A] denotatur aliquid deesse post versum, Luna meat, etc.; sic enim legendum, 664 non ut in editione Matritensi, Lumen eat. In ms. Regio-Vaticano 255, nullo signo arguitur imperfectum esse carmen: versus autem ultimus sic habet: Luna meat, fratrem rectis objectibus urgens. Editio Matritensis argens, Pisaurensis arcens pro urgens. Primum prodiit hoc poemation inter P. Pithoei poematia vetera: de qua editione agit Fabricius lib. IV Biblioth. vet. Lat. cap. 1. Vocat incerti auctoris de Defectu lunae, sive de Astronomia fragmentum, quod incipit: Tu forte in loco laetus. Sed legendum in luco lentus. Observat Fulgentium auctorem indicari in titulo ex conjectura minus verisimili; subjici in mss. libro Isidori de Astronomia; Varronis Atacini esse, conjicere Pithoeum [Col. 0521B] et Petrum Danielis apud Turnebum XIX, 3 Advers., contra quos disputat Salmasius p. 1131 ad Solinum editionis Parisiensis.

14. Gerardus Joan. Vossius, cap. 5 de Poet. Lat., putat fragmentum hoc esse carminis astronomici, atque Isidorum fortasse habere auctorem, cujus operibus saepe subjicitur, nullo auctoris nomine expresso: doctissimum quemdam hominem conjicere Varronis Atacini esse. Cum Fulgentii nomen solum ex conjectura praefixum fuerit, ut Pithoeus in notis consentit, et vetusta exemplaria Astrologiae Isidori, cui fere subjicitur, nullius auctoris titulum praeferant, consequens videtur aut Isidori esse, aut alicujus ex antiquioribus scriptoribus, quibus Isidorus libens utitur. Et in Codice quidem Ovetensi antiquissimo ante caput [Col. 0521C] ultimum in textu ipso hi versus inseruntur: quod arguit ab auctore libri id factum. Locus tamen carminis proprius esset post caput 21 de lunae eclipsi: id enim auctor agit ut lunae eclipsin explicet, pauca de solis eclipsi addens. Neque video cur imperfectum carmen plerique dicant: nam poeta, quod initio de lunae eclipsi dicere proponit, plene exsequitur.

15. Ut Isidori poemation hoc esse fidentius conjiciamus, Codicis Florentini S. Marci 604, saeculi IX circiter, auctoritas favet: in quo fragmenta quaedam, sed interpolata, Etymologiarum proferuntur, scilicet de inventoribus litterarum, ubi haec sunt peculiaria: Aethicus philosophus et cosmographus suos litterarum characteres, quos adinvenit, ita ut infra notatum est [Col. 0521D] distinxit, quosque beatus bonae memoriae Hieronymus presbyter una cum libro suo Cosmographo Latinis tradere curavit, etc. Sequuntur characteres litterarum, et subinde rubrica: Incipit Hisidori presbyteri sermone nitidiori: Tu forte 665 in luco lentus, etc., qui versus multis mendis apparent inquinati, ut ex specimine quod Rochus meus Menciaca ad me misit, colligo. Succedunt alia Isidoriana fragmenta de die, hebdomada, mense, anno, etc. Cur autem presbyter Isidorus vocetur non intelligo, nisi eum juvenem adhuc et presbyterum hoc astronomicum carmen composuisse dicamus.

16. Fragmentum hujus poematii Sisebuti nomine invenio inter Anecdota Muratorii t. III, pag. 160, [Col. 0522A] insertum operi anonymo de Computo ex Codice perantiquo bibliothecae Ambrosianae. Liber ex multis opusculis de computo, de ratione paschatis, de cyclo, etc., collectus est anno 810, aut summum paucis post annis, ut ex cap. 153 aliisque locis colligitur. Ex Isidoro quaedam desumpta sunt. Titulus capitis 106 est, Item Sesebutus de eclipsibus solis et lunae dicit:

Quur fesso luna libescit circulus orbe, etc.
Ita procedunt versus, multis mendis inquinati, usque ad extremum versum: Lunam erat fratrem rectis arguens; qui corrigendus est: Luna meat fratrem rectis objectibus urgens.

17. Cur autem Sisebuto hi versus ascribantur ratio peti potest ex ipso libro Isidori de Natura rerum, [Col. 0522B] Sisebuto dicato, cui adjici vel inseri solent. Ac re vera versus finem hujus de computo libri, sive collectionis, exstat Isidori opus de Natura rerum, quod pag. 208 a Muratorio ita indicatur: Domino et filio Sisebuto Esidorus: Dum te praestantem ingenio facundiaque, etc. Omittitur a Muratorio, qui addit ex Codice quosdam versiculos:

Annus solis continetur
Quatuor temporibus.
Desinunt,

Triennarium biennium
Bisque trinis supramissis.
Reliqua desiderantur.

18. Non tamen absurdum esset Sisebutum, ingenio doctrinaque praestantem, ut ait Isidorus aliique confirmant, auctorem carminis credere. Ex ejus [Col. 0522C] epistola ad Theudilanem, dum ex laico habitu se ad monasterium convertisset, colligimus Sisebutum musis quoque amicum fuisse: concludit enim epistolam tribus distichis ad Theudilanem, quibus praecedit versus Dracontii lib. I de Deo vers. 128:

Magnus ubique Deus, nunquam mutabilis auctor.
In Dracontii editionibus legebatur:

Clarus ubique Deus, nunquam mutabilis auctor.
Carmen Dracontii tribus libris comprehensum e ms. Codice Vaticano ego edidi Romae 1791, in quo erat

Clarus ubique Deus, nunquam maculabilis auctor:
quam lectionem confirmant duo alii 666 Codices Vaticani 3853 et 5884, deinde a me visi, in quibus [Col. 0522D] eodem modo exstat Dracontii poema, nomine Aurelii Augustini inscriptum. Sisebuti distichon secundum ita habet:

Qui tibi divinum jussit concedere votum,
Ipse tibi tribuat Sandrimer almavia:
corrigendum videtur, Sandrimer alme, viam. Ultimus versus est,

Sit tibi vitae lux Christus ubique pius,
et in ms. Codice Toletano, Sit tibi vita lux: restitui potest Sit tibi vita et lux.

19. Aliud ego poema inveni, ad eumdem librum de Natura rerum aliquatenus spectans, in Codice Albanio eidem libro subjunctum: quod veluti compendium metricum est plurium ejusdem libri capitum. [Col. 0523A] Quaedam soluto sermone praecedunt: In ipso quidem principio, etc., de septem primis creationis diebus. Tum rubrica: Item versus de eadem re: Primus in orbe dies lucis primordia sumpsit; qui sunt septem versus S. Eugenii Toletani, qui inter ejus carmina reperiuntur, et descripti etiam sunt in Prolegomenis ad Dracontium pag. 17. Sequitur rubrica: Item versus de sole: Sol oriens faciem stellarum eviscerat omnem, etc., qui pertinent ad caput 27. Ita versus de arcturo, de boote, de pleiadibus, de orione, de lucifero, de vespere, de cometa, de sirio, de duodecim signis, de tonitruo, de fulminibus, de arcu coelesti, de nube, de pluviis, de nive, de glacie, de ventis.«

20. Postremi versus, videlicet de Ventis, illi ipsi [Col. 0523B] sunt qui in editionibus Bignaeana et Breuliana capitis 37 textui subjunguntur hoc titulo: Versiculi de supranominatis ventis. Breulius ad marg. notat eos versus in ms. Codice non haberi. Grialius animadvertit eos ab aliis Mss. abesse, exstare autem in Ovetensi Gothico ab Isidori opere separatos, magisque emendatos quam in editis: quos, quia non prorsus inelegantes, et Isidoro antiquiores ipsi videbantur, in nota proposuit. Sed cum hi versiculi de ventis ab eodem auctore videantur profecti a quo reliqui, in Codice Albanio eodem contextu exarati, Isidoro antiquiores non sunt dicendi. Nam caeteri ita clare Isidori verbis insistunt, ut etiam allegorias ejus mysticas non praetermittant. In Codice Ottoboniano 6, de quo cap. 105, sine auctoris nomine iidem [Col. 0523C] versus de Ventis proferuntur, uti etiam in Codice Veronensi Orationalis Gothico-Hispani, ut indicat Maffeius in Codicis ejus descriptione, cap. 88, num. 93, referenda.

21. Quem ergo auctorem statuimus? Nulla mihi occurrit ratio 667 cur Eugenio Toletano istius modi versus abjudicem: et est contra non levis cur illi adjudicem. Cum enim eodem omnes contextu fluant, idem omnium censendus est auctor. Priorum autem septem versiculorum auctorem Eugenium esse jam monui. Nimirum delectabatur Eugenius res naturales brevibus carminibus explicare, quod satis ex poematum ejus libris constat. Ac fortasse rubrica, quae toti carmini praecedebat, et jam vetustate corrasa legi nequit, nomen poetae, Eugenii, ut [Col. 0523D] ego arbitror, indicabat. Sed quicunque demum fuerit ejus poematis auctor, cum neque adhuc illud lucem viderit, et ad libri Isidoriani sive explicationem, sive commendationem pertineat, jure meritoque inter Appendices a nobis referetur.



CAPUT LXXVII. Isidorus noster Hispalensis verus auctor Chronici, quod aliud est a Chronico Isidori Pacensis. Compendium Chronici Etymologiis insertum ab ipso Isidoro.

1. Cum magna fuerit quorumdam hominum licentia a saeculo IX praesertim, et aliis subinde consecutis, interpolandi, augendi mutilandique veterum scriptorum opera, haec tanta temeritas in quorumdam argumentorum libris pervertendis potissimum [Col. 0524A] grassata fuit, ut in collectionibus canonum, in Kalendariis, in chronicis, et historiis. Neque is ego sum qui illico judicem omnes ejusmodi operum corruptores dolo malo egisse: nonnulli enim, ut mihi quidem videtur, ita libros sibi describebant aut describi curabant, ut plura alia sive ex aliorum glossis et additionibus, sive e sua penu in eamdem sententiam insererent, ut aliquando usui esse possent. Pessimo tamen id exemplo faciebant, cum alios facile decipi sinerent, qui omnia in libro exarata auctori cujus praefigebatur nomen, bona fide ascribebant. Cui malo paucis verbis occurrere poterant, si opus collectaneum, aut ex variis consarcinatum esse adverterent. Sed non deerant qui, cum e libris exarandis quaestum facerent, ex alicujus magni auctoris [Col. 0524B] nomine, quod in fronte conspiceretur, majus pretium sibi pollicebantur.

2. Haec Codicum corruptio rerumque mixtarum perturbatio in multis Isidori operum, ac nominatim Chronici exemplaribus, deprehenditur, 668 eoque etiam magis quia Isidori nomen clarum ubique erat, et scripta latissime disseminabantur. Atque, ut de Chronico singillatim verba faciam, hac de causa accidit ut Isidoro partim suum verum chronicon negetur, partim alia aut non sua aut interpolata affingantur. Chronici Ildefonsus non meminit, quippe cui curae non fuit historicos Isidori libros recensere. Non ita Braulio, qui opus perspicue describit: Chronicorum a principio mundi usque ad tempus suum librum unum, nimia brevitate collectum.

[Col. 0524C] 3. Nolim Braulionis verba ita accipi, quasi brevitatem Isidori minus probet: potius enim laudat quod ab orbe condito historiam rerum et temporum brevi chronico scite comprehenderit, eo fere modo quo Isidorus ipse cap. 38 de Vir. illustr. brevem Victoris Tunnensis historiam laude et notatione illustrem et memoria dignissimam dicit. Quod tamen ita est intelligendum, ut Braulio non solum chronicum contractum, quod in Etymologiis exstat, sed aliud fusius seorsum editum innuat; quandoquidem hoc etiam pro rerum quae explicantur copia et magnitudine nimium breve, hoc est valde breve appellari potest.

4. Chronicon Isidori scriptores vetustissimi laudant. Fredegarii Scholastici, qui eodem saeculo VII quo Isidorus floruit, explicui verba cap. 33 contra Nic. [Col. 0524D] Antonium, qui existimavit Fredegarium vix de Isidoro Chronici auctore se certum esse ostendisse. Saeculo VIII Elipandus auctoritatem beati Isidori ex hoc chronico in epistolis ad Carolum Magnum et ad Alcuinum excitavit, ut dixi cap. eod. 33. Eodem saeculo VIII, etiam ante Elipandum, Isidorus Pacensis, qui Isidori Chronicon continuavit, Isidoriani Chronici prope finem sui sic meminit: Secundum historiam ecclesiasticam domini Eusebii Caesariensis episcopi in lib. I, aetate VI, vel nunc secundum chronicam domini Isidori. Post chronicon Joannis Biclarensis Florezius tom. VI, append. 9, ex Codice Complutensi addidit epilogum anno 742 conscriptum, cujus auctor ait: »Usque DCLIIII aeram, in qua beatus Isidorus chronicam [Col. 0525A] suam condidit, in quinto Heraclii imperatoris anno, et quarto Sisebuti regis Gothorum, etc.« Simili modo auctor Chronici Silensis initio saeculi XII, num. 2: »Quod in Chronica lucide declaratur, quam Isidorus Christi famulus, Hispalensis ecclesiae episcopus ab exordio mundi usque ad Eraclii Romani imperatoris, et Sisebuti Hispaniarum religiosissimi principis tempus compendiose scripsit.« 669 Praetereo scriptores veteres Hispanos qui ex Isidori Chronico, auctore non laudato, verba retulerunt, Beatum saeculo VIII in Comment. super Apocalypsin, et Dulcidium, sive alium auctorem Chronici Albeldensis saeculo IX.

5. Tot veterum testimonia, ut de mss. antiquis exemplaribus nunc taceam, evidenter ostendunt [Col. 0525B] Isidorum nostrum Chronici quod ejus nomine circumfertur, auctorem fuisse, ut catalogi etiam pervetusti et bibliographi plerique cap. 46 et 47 allegati consentiunt. Apertum in primis est testimonium catalogi monasterii Pomposae saeculi XI: Chronica S. Isidori Spalensis episcopi, describens historiarum breviarium ab exordio mundi usque ad Heraclii tempus. Anonymus etiam Mellicensis chronicum intelligit, cum inter Isidori opera abbreviationem temporum laudat. Repugnant tamen aliqui recentiores praesertim post famosa chronica conficta, quibus Theophilus Raynaudus, Joan. Harduinus et alii apud Vincentium Placcium in Theatro Anon. et Pseudon., n. 1484, assentiri videntur. Ac primum Bivarius Pseudo-Dextri sui haec conatus est explicare verba ad ann. [Col. 0525C] 384, num. 8, Isidorus Senior Cordubensis continuat chronicon a primo consulatu Theodosii: quae in fragmento Estepani Codicis non apparere Nic. Antonius animadvertit; atque adeo ab aliquo postea addita sunt, qui minus caute seniorem Isidorum Cordubensem a Dextro nominatum confinxit, comparatione scilicet Isidori Hispalensis, qui longe post Dextri aetatem floruit. Bivarius, ut Pseudo-Dextri imprudentiam excuset, duos Cordubenses Isidoros commentus est, alterum Seniorem auctorem Chronici, alterum Juniorem auctorem Allegoriarum ad Orosium, et commentarii in libros Regum et Evangelium Lucae. Censet ergo Chronicum, quod Isidorus Hispalensis scripsit, desumptum esse magnam partem ex Chronico senioris illius Cordubensis Isidori: [Col. 0525D] quod Isidori Cordubensis Chronicum Lucas Tudensis aliis chronicis inseruerit, putans opus esse Isidori Hispalensis.

6. Inepta haec sunt: nam Isidorum Cordubensem Chronicum scripsisse, solum inter Pseudo-Dextri nugas relatum est. Etsi autem Lucas Tudensis Isidori nomine multa profert quae in Isidori Chronico non exstant, tamen id non arguit reperta ea fuisse in antiquiori aliquo Isidori Cordubensis chronico: nam multa etiam pariter refert de tempore, quod ab Isidoro Cordubensi explicari non potuit. Solum ergo arguitur Lucam Tudensem Chronico Isidori in omnibus partibus interpolato usum fuisse, ut mox dicam.

[Col. 0526A] 670 7. Aliam contrariam viam iniit Joseph Pellizerius, qui Chronicum communi omnium consensu Isidoro Hispalensi attributum ab Isidoro Pacensi conscriptum fuisse contendit. Bandinius, tom. I Cod. Latin. biblioth. Laurent. Medic., plut. 20, describit Codicem 54, saeculi XI, nitidissime exaratum, in quo est Isidori Junioris chronographia cum prologo: Julius Africanus, etc.; quae verba occurrunt in prologo Chronici Isidori paulo post initium. Liber incipit: Adam cum esset, etc. Desinit Consummatio saeculi est. In indice catalogi ita annuntiatur: Isidori Junioris ejusdemque antistitis Caesaraugustani, conficti a Josepho Pellizerio, Chronographia cum prologo. Non ita id intelligas, quasi Pellizerius Chronographiam confinxerit, sed quod sibi ipse finxerit auctorem ejus Chronici, qui re vera est Isidorus Hispalensis episcopus, [Col. 0526B] fuisse alium Isidorum patria Hispalensem et episcopum Caesaraugustanum. Nam aliquando, scilicet in Observat. ad Dulcidium, fol. 16, ita existimavit. Sed in libro de Maximo Caesaraugustano, fol. 29, multis probare conatur Isidorum Pacensem auctorem esse Chronici Isidori episcopi Hispalensis nomine editi. Bandinius verba Fabricii in Bibl. med. transcripsit, ejus mentem fortasse non assecutus. Fabricius ait: Isidorus Hispalensis Junior, idemque antistes Caesaraugustanus, confictus a Josepho Pellizerio, ut pag. 123 dicere me memini. Scilicet praemiserat: Isidorus Caesaraugustanus commentitius, quem Chronici duplicis scriptorem facit Josephus Pellizerius, quod inter Isidori Hispalensis scripta rectius referemus. Omitto rationes quas Pellizerius ex Ildefonsi [Col. 0526C] silentio petit, uti etiam ex suspicione quam contra Braulionis praenotationem de libris Isidori movet: quasi ea genuina non sit; jam enim cap. 3 ea controversia a nobis agitata est. Praecipuum ergo Pellizerii argumentum petitur ex praefatione chronicorum Pellagii Ovetensis, qui saeculo XII plura chronica in unum corpus collegit, quae adhuc asservantur in Ovetensi Codice, ejusdem Pelagii partim manu, partim jussu conscripto. Titulus Codicis est: Liber chronicorum ab exordio mundi. Nic. Antonius addit usque aera MCLXX, quae verba a Ms. abesse ait Florezius tom. IV Hisp. sacr. pag. 200 seqq., ubi totum libri prologum accurate describit. Pelagius chronicorum, sive centonariae Historiae compilator, sic praefatur: »Charissimi fratres, si chronicam hanc, quam [Col. 0526D] aspicitis, bono animo eam legeritis, invenietis quomodo Junior Isidorus Pacensis Ecclesiae episcopus, sicut 671 in Veteri Testamento et Novo legit, et per Spiritum sanctum intellexit, ita ab Adam usque ad Noe, et usque ad Abraham, Moysem et David, et usque ad adventum Redemptoris, et de judicibus et regibus in Israel, et de Romanis regibus, sive imperatoribus, et de Evandalis et Alanis, sive et Suevis Hispanis regibus, sicut a majoribus et praedecessoribus suis inquisivit et audivit, plenissime scripsit. Et B. Isidorus, de quo nunc Legionensis gaudet Ecclesia, de regibus Gothorum a primo Athanarico usque ad catholicum Wambanem regem Gothorum, prout potuit, plenissime scripsit.«

[Col. 0527A] 8. Ex his colligit Pellizerius Pelagium Ovetensem Isidoro Pacensi Chronicon ab exordio mundi, et Historiam Vandalorum ac Suevorum tribuere, Isidoro autem Hispalensi solum Gothorum Historiam. Neque ambigi potest quin haec Pelagii mens fuerit, si vere ejus est haec praefatio. Enimvero dubitat Nic. Antonius lib. V. Biblioth., num. 121, an prologus, foedissimis erroribus scatens, Pelagii Ovetensis fetus sit: et rursus lib. VII, n. 49, cum de Pelagio agit: Facile persuadeor, inquit, nisi librum contrectantibus aliunde contrarium constet, non Pelagii hanc praefationem, sed alterius eo recentioris esse, qui summam rerum quae in eo libro contineretur conficere voluit. Subjicit Bayerius hanc notam: Rem videtur noster acu tetigisse: cum enim tot insint, quot vidimus, praelaudato [Col. 0527B] Complutensi Codici, abest ab eo praefatio, quae magnas illi turbas excitavit.

9. Ut haec inter se exemplaria chronicorum conferantur, Codices ipsi describendi sunt. Codex Complutensis, nunc Regius Matritensis, sine titulo communi Chronicorum, et sine praefatione continet, 1. Civitates quas regebant reges Gothorum, earumque pontifices. 2. Parvos annales per aeras a XXXVIII, in qua Christus natus fuit, ad MLXXIII. 3. Sub majori rubrica: Pelagius episcopus Ovetensis ait: De originibus celebriorum Hispaniae urbium. 4. Librum Chronica, seu Tabularium ab Adam ad diluvium, et quatuor Romanorum, Gothorum, Asturiarum, et Saracenorum regum ordines. Hic insertum intelligo Chronicon Isidori, et Historias Gothorum, Vandalorum et [Col. 0527C] Suevorum. 5. Ordinem annorum mundi beati Juliani Pomerii archiepiscopi Toletani. Opus falso Juliano ascriptum, qui neque Pomerii cognomen habuit. 6. Excerptum e Sebastiani Salmanticensis Chronico. 7. Chronicon Sampiri Asturicensis. 8. Chronicon Pelagii Ovetensis. 9. 672 De Salomonis poenitentia. 10. Decreta Adephonsi et Geloirae reginae, et minora alia.

10. Codicis Ovetensis, Pelagii, ut dixi, partim manu, partim jussu exarati, meminerunt Moralesius, Sandovalius et Pellizerius, a Nic. Antonio recensiti. Exstabat Codex, dum Nic. Antonius scribebat, in bibliotheca Reynosiana, scilicet D. Didaci de Arce Reynoso: quem apud Pellizerium aliquando se vidisse testatur, nisi forte diversum aliud exemplar Pellizerius habebat. Nam etiam Moralesius in ecclesia [Col. 0527D] Ovetensi duos similes Codices chronicorum Pelagii invenerat, et plura etiam exempla ad manum habuisse videtur, quibus eadem chronica continerentur, alia tamen facie ac titulo quam edita sunt, ut Nic. Antonius observat, et collatis testimoniis confirmat: qui lib. X, num. 245, asseverate ait, Codicem ecclesiae Ovetensis, a Sandovalio visum, esse illum ipsum qui fuit etiam Garsiae de Loaisa, ac deinde D. Didaci de Arce Reynoso Placentini episcopi, atque adeo bibliothecae Reynosianae. Autographi ergo Codicis Ovetensis potissimum ratio habenda est: cui ex Pellizerio titulus est: Liber chronicorum ab exordio mundi usque aeram MCLXX. Hanc inscriptionem vacillare Nic. Antonius recte animadvertit. Qui enim [Col. 0528A] fieri potuit ut Pelagius, qui aera 1168 aut ante jam obierat, chronica ad aeram 1170 perduceret? Bayerius in nota reponit deesse hunc titulum in Codice Complutensi, sed vere Pelagium centonem historiarum ad aeram 1170 consarcinasse.

11. Parum hac in re vidit Bayerius, qui ad annum quo Pelagius decessit animum non adverterit. Si enim Codex Complutensis ad aeram 1170 protenditur, colligere debuit auctum ab aliquo continuatore fuisse chronicum, non a Pelagio eo usque perductum, aut contra Pelagium ad aeram usque 1170 vitam protraxisse. Et in hoc eodem argumento jamdudum facem Florezius praetulerat tom. IV Hisp. sacr., pag. 200 seqq. Ostendit, ut jam monui, abesse a Codice Ovetensi verba illa usque aeram MCLXX. [Col. 0528B] Tradit tamen Pelagium vitam cum morte commutasse anno circiter 1143, sive aera 1181, ac nihil in Codice contineri quod post id temporis peractum fuerit. Addit genealogias Gothorum regum ipsius Pelagii manu esse conscriptas; caetera, etiam praefationem, de qua quaestio est, alterius manu, sed ita ut facile intelligatur omnia ejusdem Pelagii nutu litteris esse mandata. Obiter advertam fortasse genealogias Pelagii 673 manu exaratas, esse opus Pelagio antiquius, cujus mentio fit in Chronico Albeldensi saeculo IX scripto tom. XIII Hisp. sacr., pag. 462: Liber etiam generationum similiter affirmat, quia de Magog filio Jafet veniunt Gothi, et Gothia et Scia a Magog nominata sunt. Suspicari possumus opus Generationum vetus, ut alia, a Pelagio fuisse interpolatum. [Col. 0528C] Tenet Florezius, cum Moralesio, prologum ipsum auctorem habere Pelagium: quin obstare possit conjectura Nic. Antonii, qui in eo prologo de Pelagio sermonem haberi ait, tanquam de homine ab eo qui loquitur distincto: Et a Veremundo podagrico usque ad Adefonsum regem, filium Raymundi comitis et Urracae reginae, Pelagius Ovetensis ecclesiae episcopus, sicut a majoribus et praedecessoribus suis inquisivit et audivit, de Gothis et Aragonensibus regibus, prout potuit, plenissime scripsit.

12. Ita de se loqui potuit Pelagius, vel ut ordinem quem in caeteris scriptoribus commemorandis tenuerat servaret, vel quod non aegre fortasse ferret si alius prologi auctor crederetur. Verum sive ipse Pelagius prologi auctor fuerit, sive alius aequalis, [Col. 0528D] ineptissimum prorsus est chronicon Isidorianum, ab exordio mundi deductum, Isidoro Pacensi adjudicare contra tot alios antiquiores scriptores, qui pro Isidoro Hispalensi suffragium ferunt, neque ipso excepto Isidoro Pacensi, qui, ut dixi, Chronicam Domini Isidori laudat cum de anno quo Christus natus est disserit. Stylus etiam Chronici nostri a barbaro et inculto Isidori Pacensis sermone multo magis differt quam utriusque Isidori inter se aetas; ut in Isidoro Hispalensi hominem videas puri sermonis Latini expressa vestigia retinentem, in Isidoro vero Pacensi scriptorem e barbara Maurorum colluvie misere deturpatum. Sane Pelagius ipse Ovetensis in rebus praesertim antiquis nullam fidem meretur, qui, ut Mariana [Col. 0529A] in prologo ms. ad ejus chronicon a Florezio laudato animadvertit, fabulosus vulgo est dictus. Idem Florezius in exemplari Batrensi Chronicorum Pelagii, quod fuit Ferdinandi Perez de Guzman, avi Garsiae Lasso de la Vega, hunc ordinem fuisse tradit. Post prologum sunt chronica Vandalorum et Suevorum, et Historia Gothorum: quae sunt ipsamet Isidori Hispalensis opera, sed interpolata. Sequitur Supplementum D. Ildephonsi: quae est continuatio aut Ildefonso penitus afficta, aut ab aliquo alio fabulis corrupta. Tum Numerus sedium Hispaniae: quae est commentitia divisio episcopatuum, quae 674 a Wamba facta dicitur, sed ab ipso Pelagio Ovetensi, ut multi jam consentiunt, omnino conficta, et Idacii, sive Itacii nomine divulgata, fortasse quod Pelagius [Col. 0529B] Idacium quemdam Chronici auctorem exstitisse legerat: qui tamen longe ante Wambae tempora floruit.

13. Haec alio ordine in autographo Codice Ovetensi referuntur, in quo, post commentitium hunc Itacium et Historiam Sampiri, est Corographia Isidori Junioris, quod est Chronicon nostri Isidori, qui fortasse Pacensis est creditus, quod in aliquo Codice Junioris titulo repertus fuerit insignitus, ut cernere licet in Codice Florentino supra recensito, in quo correctior est titulus, Chronographia Isidori Junioris. Nam Hispani Isidorum Hispalensem Seniorem, Pacensem Juniorem dicere solebant: exteri autem saepe Isidorum quoque Hispalensem Juniorem appellarunt. Sequitur in eodem Ovetensi Codice: Incipit chronica regum Gothorum usque ad catholicum regem Wambanum [Col. 0529C] scripta: quae est Isidori nostri Historia Gothorum, sed, ut puto, cum ea continuatione quae in Codice Batrensi dicitur Supplementum D. Ildefonsi. Succedit Historia rebellionis Pauli contra Wambam, auctore Juliano, ibi perperam Pomerio cognominato. Subjunguntur diversae epistolae, chronica Sebastiani, Pelagii, etc. Apparent clare in Codice hoc Ovetensi interpolationes Pelagii, interdum etiam insertis verbis, Additio Pelagii episcopi Ovetensis.

14. Quod si prologum ipsum Codicis Ovetensis inspiciamus, vel ex eo solo liquido constabit nullam praestandam esse fidem monumento quod historicis erroribus et anachronismis evidentissimis refertum est. Isidorus Hispalensis Chronicon Gothorum usque ad Wambam regem plenissime scripsisse dicitur, [Col. 0529D] cum Isidorus anno 636 ad superos evolarit, Wamba autem non ante annum 672 regnare coeperit. Pergit prologus: »Et a praedicto rege Wambane usque ad catholicum Pelagium regem Gothorum B. Julianus Toletanae sedis archiepiscopus, qui arcam cum sanctorum pignoribus, qua nunc ecclesia Ovetensis gloriatur, cum rege Pelagio saepius in Asturias transtulit, et sicut a majoribus et praedecessoribus suis inquisivit et audivit, prout potuit, plenissime scripsit.« Atqui S. Julianus anno 690 jam vita functus fuerat. Qui ergo fieri potuit ut post Maurorum irruptionem, quae saeculo VIII accidit, aut Historiam Gothorum continuaverit, aut sacra pignora ad Astures detulerit? Audi reliqua: Et a Pelagio rege usque ad Adephonsum Castum et catholicum regem 675 Gothorum [Col. 0530A] Sebastianus Salmanticensis episcopus, sicut a majoribus et praedecessoribus suis inquisivit et audivit, plenissime scripsit. Hoc loco auctorem prologi errare Pellizerius ipse fatetur, nam continuatio historiae a Pelagio ad usque Alfonsum Castum non Sebastianum Salmanticensem episcopum auctorem habet, sed Alfonsum III, qui eam Sebastiano direxit. Adhuc tamen haec controversia sub judice est. Nam epistola, Alfonsi nomine chronico praemissa, sensu caret et mutila videtur; neque ex ea satis colligi potest quisnam auctor Chronici fuerit. Alii cum Mariana suspicantur chronicon a Sebastiano compositum, sed regis nomine editum.

15. Sequitur: Et ab Adephonso Casto usque ad Weremundum regem Podagricum Sampirus ecclesiae [Col. 0530B] Asturicensis episcopus, sicut a majoribus et praedecessoribus suis inquisivit et audivit, de Gothis regibus, prout potuit, plenissime scripsit. Haec de Sampiro, quippe qui proxime ad Pelagium accedebat, magis sunt veritati consentanea: etsi variant etiam scriptores, cum Moralesius Sampiro isti relationem de arca reliquiarum in Asturias translata tribuat, quam sub Sebastiani Salmanticensis nomine Sandovalius vulgavit.

16. Quidquid id est, auctori prologi ad systema chronicorum Pelagii, qui in rebus antiquis tam turpiter hallucinatus est, minime oportet fidem praestare, dum Isidori Hispalensis Chronicum Isidoro Pacensi affingit, sive ex eo, ut dixi, deceptus, quod Isidori Junioris nomine inscriptum repererit, sive ex eo quod exemplar viderit Chronici ab Isidoro Hispalensi ad [Col. 0530C] Sisebuti tempora perducti, et ab Isidoro Pacensi continuati; cui postremo totum opus ascripserit. Similem in mss. Codicibus chronicorum confusionem Joannes Vasaeus cum invenisset, in gravem difficultatem incidit, ex qua tamen non infeliciter sese expediit lib. I Annal., cap. 4, »Isidorus Pacensis episcopus etiam scripsit Chronicon Hispaniae, cujus si est Chronicon illud quod illius titulo praenotatum vidi, portentum potius dixerim quam chronicon: adeo prodigiose scripsit et Gothice potius quam Latine. Certe mihi tanquam in novo quodam et inaudito idiomate desudandum fuit ut intelligerem.« Hactenus Vasaeus verum Isidori Pacensis Chronicon suis coloribus depingit. Nam de stylo horrido et inculto consentiunt Resendius lib. IV Antiq. Lusit., et Mariana [Col. 0530D] in prologo ad Chronicum Isidori Pacensis.

17. Pergit Vasaeus: »Inveni et aliud Chronicon, titulo Isidori Junioris 676 tanquam illius (Pacensis) ab initio mundi usque ad quintum annum Suinthilanis Gothorum regis, qui fuit annus Domini sexcentesimus vigesimus sextus. Sed hoc ego Chronicon S. Isidori Hispalensis archiepiscopi, non Isidori Pacensis, esse certo mihi persuadeo, praesertim cum ipse etiam S. Isidorus in Etymologiis se ad eum usque annum Chronicum suum perduxisse testetur . . . Neque obest Junioris cognomentum, quod D. Isidoro Hispalensi convenit, non huic Pacensi. Dicitur vero D. Isidorus Junior propter Isidorum Cordubensem, etc. . . Haec ego pluribus excussi propter contrarias [Col. 0531A] opiniones, et sententiam meam dixi, facile cessurus, si quis compertiora in medium adducat.« Recte, ut vidimus, Vasaeus sentit: neque ulla jam hac de re dubitatio superest. Etsi autem Chronicon Isidori ad annum 5 Suinthilanis perductum dicit, tamen vulgatum S. Isidori intelligit, quod anno 5 Sisebuti finitur. Variant enim Codices: sive ex compendio Chronici Etymologiis inserto, et ad annum 5, al. 7, Suinthilanis protracto, ab aliquo conclusio in latius Chronicon fuerit translata, ut Loaisa in not. conjicit, sive, ut ego magis credo, Isidorus ipse Chronicon usque ad annum 4 Sisebuti primum editum, in aliquo exemplari suo consequentibus annis continuaverit: ex quo varietas conclusionis in mss. Codicibus apparet. Nonnulli aiunt secundam Chronici [Col. 0531B] editionem ab Isidoro factam: sed id necessarium non est, cum Isidorus sine nova editione suo exemplari continuationem addere potuerit.

18. Aliud Chronicon Isidoro nostro attributum Vasaeus loc. cit. commemorat: »Vidi quidem in eodem Codice aliud Chronicon, Isidoro Hispalensi episcopo inscriptum: sed cum in ultimo Trasamundi Vandalorum in Africa regis anno desinat, alterius potius atque ejus Africani, quam S. Isidori Hispalensis, esse arbitror: praecipue cum rationem potius cum regibus Vandalorum in Africa quam Gothorum in Hispania habeat.« De ejusmodi chronico, cum ad manus nobis non fuerit, judicium ferre non possumus; sed rationes Vasaei satis per se evincunt Isidori illud non esse. Non inutiliter autem in vulgus [Col. 0531C] ederetur, si eo aliquo modo Gothorum in Hispania Vandalorumque in Africa historia illustrari posset. At quis indicabit quo loco nunc existat, si tamen existit, et non, ut multi alii Codices, irreparabili damno periit?

19. Ut autem redeam ad verum Isidori Pacensis chronicon, 677 a Sandovalio primum Pampilone typis editum fuit 1615, hoc titulo: Isidori Pacensis episcopi Epitome imperatorum et Arabum, una cum Hispaniae chronico, ex Codice Gothico Complutensi et Oxomensi. Mariana in prologo refert ab Oxomensi Codice nomen auctoris abesse. Iterum prodiit Matriti 1729, emendatum a M. Fr. Francisco Berganza ad exemplaria duo, alterum descriptum a Joan. Baptista Perez ex veteri Codice Oxomensi, alterum [Col. 0531D] ex libro Gothico Complutensi jussu Ambrosii de Morales. Denique illud edidit Florezius tom. VIII Hisp. sacr., recognitum ad priores duas editiones, ad ms. Codicem Complutensem membranaceum, sed non Gothicum, ad ms. Marianae, cujus prologum describit, et ad varias quasdam lectiones a praesule de Marca observatas. Inscriptio est: Incipit epitome imperatorum vel Arabum ephemerides, atque Hispaniae chronographia sub uno volumine collecta. Chronicon initio exprimit aeram 649 et annum mundi 5837, quo Heraclius decessit: aera enim praemissa non annum quo imperatores regnare coeperunt, sed quo obierunt, designat. Isidorus igitur Pacensis ab initio Heraclii, cujus anno 5 Chronicon S. Isidori desinit, historiam perducit ad annum usque 754, ac proinde [Col. 0532A] non Chronicon Idacii, quod nonnulli dixerunt, sed Isidori Hispalensis continuavit. Ipsum Isidori Pacensis Chronicon ab alio continuatum videtur: nam Ambrosius Morales refert a se visum Isidori Pacensis Chronicon pertinens ad nongentesimum amplius salutis annum: ex quo Mariana de Isidori Pacensis aetate dubitavit. Sed Ambrosius Morales, ut notat Florezius, in ejuscemodi chronicis describendis, auctoribusque distinguendis, saepe hallucinatus fuit: et continuationes chronicorum cura recentiorum additae in mss. exemplaribus frequenter occurrunt. Dupinius in praef. ad tom. IV Biblioth. eccles. obiter dixit se auctoritate Chronici Isidori Pacensis non uti, quia instrumentum indubitatum non est: sed, ut puto, Pseudo-Dextrum, aut aliquem alium saeculo [Col. 0532B] XVII confictum, non nostrum Isidorum Pacensem, nominare voluit.

20. Non semel innui compendium Isidoriani chronici ab ipso Isidoro in Etymologias relatum fuisse. Cum enim Isidorus opus encyclopaedicum Etymologiarum titulo allaborare statuisset, multa ex iis quae in aliis suis operibus divulgaverat, in breviorem redacta formam Etymologiis inseruit. Ita libro V, post alia de annis, saeculis, etc., caput 37 inscripsit: De Discretione temporum: quae est 678 epitome Chronici aliquantulum protracti; desinit enim: Eraclius XVII nunc agit imperii annum, etc., cum chronicum solum quintum Eraclii annum attingat. Alii Codices in Chronico Etymologiarum annum decimum Eraclii designant, alii aliter. Hoc tamen [Col. 0532C] constat, post Chronicum fusius, anno quarto Sisebuti, et quinto Eraclii terminatum, Isidorum idem argumentum in opere etymologico, quod postremum ejus fuit, in compendium redegisse. Ad quam temporum rationem Bellarminus non attendit qui existimavit ex Etymologiis desumptum fuisse Chronicon Isidori nomine in vulgus editum, improbante Labbeo, eoque etiam magis quia Chronicon separatum multo uberius est Chronico Etymologiarum. Neque insolens est eumdem nonnunquam scriptorem ex longioribus spatiis in arctum velut gyrum lucubrationes suas, cum subest causa, contrahere.

21. Quod autem Isidorus ipse Chronicon suum in Etymologiis contraxerit minime ego dubito. Eccur enim Braulioni, quod Oudinus cum Labbeo suspicatur, [Col. 0532D] interpolationem Chronici in Etymologiis Isidori imputabimus? Quid enim tutum in Etymologiis remanebit, si Braulionem hujus vel alterius capitis auctorem pronuntiamus, non alia ducti ratione, nisi quod Braulio opus solis titulis distinctum in libros divisit? Diversa ratio est de quadam nota, Chronico Etymologiarum adjecta in editione Breuliana, ubi Suinthilanis mentio fit, et quaedam repetuntur ex prologo ad Chronicon fusius. Vossius enim lib. II de Hist. Latin., cap. 25, non ab Isidoro, sed ab alio additam verosimilius credit, cum in veteribus suis optimae notae mss. ea verba desiderentur. In plerisque etiam nostris mss. desiderantur, quae recte pariter a Grialio omissa sunt. Sed Grialius (uti antiqua etiam exemplaria) nihilominus notat annum 17 [Col. 0533A] aut 18, certe alium posteriorem anno quinto Eraclii: quod ab Isidori manu esse certum videtur; cum enim ille post annum quintum Eraclii epitomen Chronici formaret, annum qui tunc agebatur debuit exprimere, non annum quintum, Eraclii, quo scilicet uberius Chronicum erat finitum.

22. Brevioris Chronici exempla exstant in mss. Codicibus, etiam a reliquo corpore Etymologiarum separata. De hoc Chronico accipio vetustissimos duos Codices, quos Joseph Blanchinus describit in Indiculo Codicum aureorum, argenteorum et purpureorum ex diversis auctoribus collecto tom. II Evangeliarii quadruplicis, pag. 593. 679 Primo Codice continentur Biblia sacra Latina, quae circa annum 790 describi sibi curavit Theodulfus, postea Aurelianensis episcopus, de quibus Sirmondus tom. II Operum, p. 1046. Codex in-fol. membranaceus: »Versus [Col. 0533B] quidam Theodulfi, ut ait Sirmondus, in libri fronte aureis characteribus expressi erant. Alii versus litteris argenteis descripti praefixi brevi chronico (quod Bibliis adjunctum est ante Novum Testamentum) Isidori, et opusculo Eucherii de interpretatione Hebraicorum nominum, et Graecorum cum clavi, ut nonnullis visum est, Melitonis episcopi Sardensis.« Blanchinus subjungit versus litteris aureis in membranis purpureis exaratos esse, Chronicon vero Isidori et opusculum Eucherii argenteis. Insigne hoc monumentum in bibliotheca Mommiana, sive domini de Mosmes servabatur.

23. Similis alius Codex, ac fortasse ex praecedenti descriptus, exstabat in ecclesia Dominae Nostrae Podiensis ex dono ipsius Theodulfi, in quo erant Biblia [Col. 0533C] Latina cum chronographia S. Isidori, libro de nominibus Hebraicis, altero de expositione diversarum rerum, et tractatu de Deo, de ejus attributis, et de variis rebus moralibus cum versiculis Theodulfi, qui in praecedenti quoque volumine legebantur.

24. Chronicum brevius Etymologiis insertum saepe in mss. Codicibus Etymologiarum occurrit, annotato in fine anno decimo Ervigii, et aera quae tunc currebat; quod ab Ildefonso aut alio aequali in suo Etymologiarum exemplari factum, in alia subinde exemplaria permanavit. Hic enim mos, ut apud alias gentes, ita etiam apud Hispanos viguit, ut ab eruditis scriptoribus chronica describenda continuarentur, aut saltem annus qui tunc agebatur subnotaretur. In veteri quodam Ms. Mediceo sunt quaedam [Col. 0533D] stemmata genealogica ab Adam usque ad Jesu Christi Incarnationem, fortasse ex Isidoro desumpta, quibus librarius certe Hispanus hanc notam subnexuit: Ab Incarnatione autem Domini nostri Jesu Christi usque in praesentem primum gloriosi Wambani, etc. Ab exordio autem mundi usque ad adventum Domini anni VCXCV. Id enim a librario potius quam a primo genealogiarum auctore adjectum suspicor.

25. In Codice Vaticano 1869, de quo cap. 96, Chronicon Etymologiarum inscribitur de Descriptione vel Discretione temporum, quod Freculfi Historia praecedit. De aliis similibus exemplaribus agam cap. [Col. 0534A] seq., cum Codices Vaticanos Chronici Isidoriani recensebo.



680 CAPUT LXXVIII. Chronicon Isidori interpolatum, quod Lucas Tudensis inter sua Chronica retulit. Melliti Chronicon idem atque Isidorianum, alio modo interpolatum, saepius autem mutilum et decurtatum. Editiones Chronici Isidoriani, prologus Loaisae, versio Italica edita, alia ms. Hispanica Mss. exemplaria ejusdem Chronici.

1. Lucas Tudensis systema quoddam chronicorum quatuor libris complexus est. Primus liber continet Isidori Chronicon auctius vulgato. Secundus Isidori Historias Vandalorum, Suevorum et Gothorum. Tertius continuationem chronicorum Isidori Ildefonso ascriptam, atque alia. Pars libri tertii et integer liber quartus labor sunt Lucae ipsius Tudensis. Cum autem Chronicon quod Lucas Tudensis nomine [Col. 0534B] S. Isidori Hispaniarum doctoris edidit, plura comprehendat quae in Chronico Isidoriano in vulgus edito desiderantur, quaeri potest primum an uberius an brevius Chronicon verus sit ac genuinus Isidori fetus. Deinde si Chronicum fusius interpolatum esse dicamus, ut certum videtur, an Lucas Tudensis sit interpolationis auctor. Prima quaestio difficultate caret: cum enim exemplaria Luca Tudensi, quae saeculo XIII claruit, longe antiquiora Chronicon brevius exhibeant, colligendum sine haesitatione est ea quae saeculis consequentibus addita in Mss. conspiciuntur, ab Isidori manu non esse, praesertim cum, ut saepe monui, tanta fuerit hominum sequioris aetatis licentia in amplificandis interpolandisque chronicis.

2. Ergone, inquiet aliquis, Lucas Tudensis pro Isidorianis venditavit, quae ipse e sua penu Isidoriano [Col. 0534C] Chronico immiscuit? Nonnulla quidem infamia hoc in genere Lucas laborat; a qua ego eum cap. 13 liberare conatus sum. Quod attinet ad Isidorianum Chronicon, Nic. Antonius, qui alioquin Lucae non valde favet, ita censet: »Ampliatio autem haec an Tudensis, an alterius sit, quaerentibus, libere dicam Tudensis calamum mihi non sapere, quae Isidoriano Chronico apud eum inseruntur, sed saeculi Latinioris et cultioris auctorem. At cum Isidoriana fere omnia in hoc, ut ita dicam, interpolato exstent Chronico, vero magis consentaneum 681 videtur, Isidori Hispalensis germanum Chronicon illud esse, quod in omnium est manibus: alterius autem eo junioris opera in eam formam redactum, quam totam Isidorianae manus esse, Tudensis credidit. Hoc, inquam, verosimilius [Col. 0534D] est quam quod alius existimare possit, Bivario adhaerens, Isidorum Cordubensem scriptum reliquisse id Chronicon, quo usus Tudensis fuit, atque idem defloratum sive excerptum ab Isidoro Hispalensi, hoc esse Chronicon quod ejus nomen praesefert.«

3. Levissimam hanc Bivarii de Isidoro Cordubensi cujusdam Chronici auctore conjecturam supra refutavi. Judicium vero Nic. Antonii, quo Lucam ab interpolationis crimine absolvit, libens probo: certe opinor in Chronicum Isidori jam auctius Lucam incidisse, quem non facile tanquam fabularum inventorem [Col. 0535A] traducendum, ostendi cap. 13. Codex papyraceus bibliothecae veteris Vaticanae, num. 7004, exhibet Chronicon Lucae Tudensis, Beatitudo potentiae, etc., cum epistola Francisci Peniae, viri antiquitatum studiosissimi, ad cardinalem Baronium de ejusdem historiae auctore, et epistola Alfonsi Spinosae et Garsiae de Salazar Hispanica de eadem historia. Hic, opinor, est Codex de quo Baronius ad ann. 636, num. 9, Haec Tudensis, quem exscriptum ex prototypo nobis concessit Franciscus Pegna mei amantissimus Rotae Auditor; ubi Baronius Tudensi ascribit quae is ex Ildefonsi supplemento ad Isidorianum Chronicon profert. Rodriguezius tom. II Biblioth. Hisp., p. 327, recenset Codicem Escurialensem saeculi XVI aut fortasse sequentis hoc titulo: [Col. 0535B] »Genealogiae ex Novo et Veteri Testamento. Historia sive Chronicon D. Isidori cum prologo Lucae Tudensis. Continuatio per D. Ildefonsum. Continuatio cujusdam incerti, forte Lucae Tudensis. Turpini archiepiscopi mendacia de Carolo Magno. Ex Isidoro de ingressu Wandalorum, Gothorum et Unonum.« Notatur initio descriptum Codicem fuisse ex libro vetustissimo ecclesiae Ovetensis litteris Gothicis exarato, et in fine subjungitur: Haec transcripta sunt ex antiquo Codice manu scripto, qui exstat apud Fr. Michaelem a Medina, ordine Franciscorum. Reliqua usque ad Garsiam regem filium Adefonsi desiderantur. Scilicet imperfectum est ultimum Codicis opus excerptum ex Isidoro de ingressu Wandalorum, etc., cujus initium: Incipit ordo temporum, quibus ingressi [Col. 0535C] sunt in Hispanias Suevi, Wandali, Alani et Gotti, editus a Domino 682 Isidoro archiepiscopo, breviterque collectus aera 444. Mendum est in his aerae numeris.

4. Mellitum quemdam Hispanum, Isidori Hispalensis aequalem, et Chronici cujusdam scriptorem, Pagius aliique invexerunt, cujus tamen Bayerius in not. ad Biblioth. veter. Hisp. mentionem nullam fecit, fortasse quod in mentem ea non revocaverit quae Florezius tom. VI Hisp. sacr. de Mellito isto ejusque Chronico litteris consignavit. Pagius ad annum 567 et ad 614, num. 41, ex bibliotheca Colbertina indicat opus scriptoris Hispani Melliti hoc titulo: Brevis temporum expositio, cui consonat Montfauconius in Biblioth. mss. tom. II, pag. 924, Expositio [Col. 0535D] temporum Melliti. Cum Melliti hoc Chronicon ad annum quartum Sisebuti regis perducatur, in eoque sistat, certum videtur auctorem Hispanum esse. Pagius ad cit. ann. 614, n. 41, verba extrema Chronici Melliti profert et existimat Isidorum ex Mellito illa ipsa de Heraclio et Sisebuto verba sumpsisse, cum libro V Etymologiarum quindecim alios annos adjecerit. Mansius in nota observat verba quae ex Ms. Colbertino eruta Mellito cuidam a Pagio tribuuntur, exstare similiter in ms. Codice Lucano Chronici Isidori saeculi IX, vel forte etiam VIII, et animadverso numerorum errore, sic concludit: Idem facile retulit Mellitus, quem in fragmento a Pagio servato Isidorum exscripsisse ex iis quae ex nostro Codice retulimus, perspicuum est. Ita ergo forte et Mellitus [Col. 0536A] scripsit, nec nisi oscitantia amanuensis in Codicem Colbertinum aliter irrepsit.

5. Cum quaestio sit an Isidorus Mellitum exscripserit, an contra Mellitus Isidorum, minus clare sententiam suam Mansius exposuit. Sed, ut opinor, contra Pagium ille tenet, non Mellitum ab Isidoro, sed Isidorum a Mellito exscriptum fuisse: idcirco enim Codicem suum Lucanum Chronici Isidoriani appellat. Sed enucleatius id exponendum est. Pagius enim contendit Mellitum anno quarto Sisebuti Chronicon suum scripsisse, siquidem illico addit, sequentia tempora Deo nota esse, cum Isidorus, ut modo dicebam, Chronicum suum in Etymologiis ad quindecim alios annos protraxerit. Hoc loco videtur Pagius Isidorianum Chronicon passim vulgatum, et [Col. 0536B] a Compendio, Etymologiis inserto, distinctum ignorasse. Atqui jam ad annum 567, num. 4, Chronicon Melliti cum Chronico Isidori a Schelstratio publicato contulerat. Referam ejus 683 verba: »Ita Mellitus de verbo ad verbum, qui testatur se opus suum absolvere anno Heraclii imperatoris V, et IV Sisebuti, anno scilicet Christi DCXIV, aut insequenti: quem Hispanum fuisse Sisebuti regis mentio in tam parvo Chronico ostendit. Habemus itaque auctorem coaevum, qui nihil scribit quod ab antiquioribus non acceperit. Codex ab octingentis circiter annis exaratus. Idem habet sanctus Isidorus Hispalensis episcopus, auctor etiam coaetaneus in brevi suo Chronico, nuper a Schelstratio ex bibliotheca Urbino-Vaticana publicato.

[Col. 0536C] 6. Quis haec in homine acutissimo et in Chronicis conferendis versatissimo non miretur? Affirmat Isidorum quaedam ex Mellito sumpsisse, non contra Mellitum ex Isidoro, quia Isidorus in Etymologiis Chronicon ad alios quindecim annos provexit, cum tamen viderit Isidori Chronicon, a Schelstratio typis editum, quod eodem anno quarto Sisebuti, iisdemque verbis ac Melliti Chronicon, absolvitur, et quod ab eodem Schelstratio cum Isidoriano Chronico auctiori, inter opera Isidori obvio, quodque similiter anno quarto Sisebuti concluditur, passim comparatur? Quis autem sibi persuadeat duos scriptores uno eodemque anno quarto Sisebuti regis Chronicon iisdem sententiis ac verbis composuisse? Nam Chronicon quod Pagius Mellito tribuit, et Chronicon quod [Col. 0536D] in codice bibliothecae urbino-Vaticanae exstat Isidori nomine inscriptum, non aliter differunt quam duo ejusdem operis exemplaria, nonnullis scripturae varietatibus ac fortasse brevi aliqua interpolatione distincta. Neque in solo Codice urbino-Vaticano 609, nunc 392, quem Schelstratius consuluit, exstat Isidori Chronicon diversum ab edito, et simillimum Chronico quod Melliti dicitur, sed etiam in Codice 606 ejusdem bibliothecae urbino-Vaticanae, qui nunc est 382, ubi post alia Isidori opera pag. 186 est rubrica: Incipit liber Chronicorum Isidori Hispalensis episcopi ab exordio mundi usque ad Eradii (Eraclii) Augusti imperium, et Sisebuti regis principatum. Praefatio. Qui idem titulus est in altero Codice 609, al. 392. Omnia utrobique ita consentiunt, ut alterum ex altero [Col. 0537A] exemplar descriptum videatur, vel ex uno eodemque fonte utrumque dimanet. Inscriptio apud Schelstratium est: Chronicon S. Isidori Hispalensis episcopi a Caio Caesare usque ad Heraclium imperatorem, et Sisebuti regis principatum, ex ms. Codice 609 bibliothecae urbino-Vaticanae, 684 longe diversum ab edito. Hinc incipit sexta saeculi aetas, etc. Ad marginem notatur Chronicon esse collatum cum alio ms. Vaticano et editis.

7. Quid ergo de Mellito censendum est? Florebat quidem Isidori tempore S. Mellitus primus episcopus Londinensis, qui anno 624 decessit; de quo tamen nihil est cur cogitemus auctorem Chronici nostri fuisse; si quis vero conjiciat ex aliquo Codice cujus Mellitus possessor fuerit descriptum Codicem Colbertinum [Col. 0537B] fuisse, indeque Melliti nomen propagatum, nihil fortasse absurdum dicet. Jam dudum Florezius suspicatus fuit nomen id esse exscriptoris Chronici Isidoriani; qui etiam advertit in exemplari quod ex Codice Colbertino sibi describi curavit hanc operis inscriptionem referri: Incipit brevis temporum expositio, quin addatur Melliti. Cum autem Florezius non solum hanc suspicionem promoverit, sed etiam dubitaverit an librarius qui Isidorianum Chronicon in compendium redegit, fuerit Hispanus, eccur titulum appendicis 11 fecit, De Chronico Melliti, scriptoris Hispani, nondum in vulgus edito, et de Chronico Isidori? Vera operis inscriptio esset: Chronicon Isidori ab aliquo extra Hispaniam decurtatum, et quibusdam in locis interpolatum, alicubi Mellito attributum. [Col. 0537C] Ut Mellitus auctor Chronici credi possit, rationem Florezius profert quod in Chronico Melliti aliquando additur: Hucusque Hieronymus, hucusque Prosper: quam mox rationem solvit, respondens potuisse aliquem librarium in suum usum Chronicon Isidori contrahere, cui vir aliquis curiosus adjecerit ea verba. Sed magis consentaneum videtur ut is qui Chronicon in compendium redegit, uti nonnulla alia, ita etiam illa verba adjunxerit: nam interdum viri docti libros sibi exscribebant, ac librarii ipsi plerumque scioli erant, quod satis est, ut exscriptor et epitomator Chronici Isidoriani annotare potuerit: Hucusque Hieronymus, hucusque Prosper: quod ego etiam in nonnullis exemplaribus reperi, ut in Codice Vat. Palat. 239. Ex notis etiam marginalibus quae [Col. 0537D] ab auctore aut ab aliis adjectae sunt, interdum hujusmodi additiones in textum irrepsisse compertum est.

8. Denique Florezius, cum dubius haesisset de auctore Chronici Mellito ascripti, Chronicon Isidorianum edidit hoc titulo: Divi Isidori Hispalensis archiepiscopi (ac Melliti) Chronicon. Scilicet 685 notat in textu diverso charactere quae in Codice Melliti omissa sunt, et in notis profert ea quae in eodem Codice Isidori Chronico adjecta sunt, animadversis etiam quibusdam scripturae varietatibus. Nobis satis erit nunc in genere admonere multa esse in Codice Melliti praetermissa, pauca addita, quae suo loco afferemus. Quod autem exemplar ejusmodi Melliti re vera compendium sit, et non contra Chronicum fusius ex Isidoriano auctum et interpolatum, [Col. 0538A] multis in locis manifestum est, ut prope finem Isidorus scripsit: Heraclius dehinc quintum agit imperii annum. Cujus initio Sclavi Graeciam Romanis tulerunt, Persae Scythiam et Aegyptum, plurimasque provincias. In Hispania quoque Sisebutus Gothorum rex quasdam ejusdem Romanae militiae urbes cepit. Epitomator Mellitus, sive alius, sic haec contraxit, vel potius commiscuit et confudit: Heraclius dehinc quintum agit imperii annum, Sisebutus Gothorum gloriosissimus princeps plurimas in Hispania provincias Romanae militiae urbes sibi bellando subjecit; ubi, ut vides, plurimas provincias e loco suo in alium male transtulit. An autem Mellitus fuerit Chronici epitomator, an solum Codicis possessor, imo an vox ea Melliti casu ab aliquo Codici adjecta fuerit, haud ita facile [Col. 0538B] est definire. Illud potius quovis pignore contendam, Hispanum non fuisse qui Isidori Chronicum in hunc modum decurtavit et interpolavit. Primum quia, ut jam Florezius advertit, cum Isidorus prope finem dicat: Fiunt igitur ab exordio mundi usque ad praesentem aeram DLIV, abbreviator Chronici, si Hispanus fuisset, non ita id commutasset: Fiunt igitur anni ab exordio mundi usque in Eraclii annum praesentem. Deinde quia Hispanus minime praetermisisset quaedam peculiaria decora Hispaniae, in Chronico Isidoriano relata, ut ad annum mundi 5773: Per idem tempus Martinus Bracarensis episcopus apud Gallaeciam prudentia et doctrina catholicae fidei clarus habetur. Et ad annum 5801: Hoc tempore Leander episcopus in Hispaniis ad gentis Gothorum conversionem doctrina [Col. 0538C] fidei et scientiarum claruit.

9. Quod si in Codice Pelagii Ovetensis saeculo XII, et inter Chronica Lucae Tudensis saeculo XIII, Isidori Chronicon interpolatum reperimus, eamque interpolationem in Hispania factam verisimile esse fatemur, aliunde certum est vestigia interpolati Chronici Isidoriani extra Hispaniam antiquiora esse, ut patet ex hoc Melliti 686 Codice, et ex aliis mss. exemplaribus, quae mox recensebo, quibus idem Chronicon in Gallia aut Germania interpolatum continuatumque continetur. Profecto saeculis VIII, IX, X, quibus ejusmodi antiqua monumenta interpolari coeperunt, difficile erit in Hispania vel levissimum hujus fraudis vestigium invenire; neque Hispanis partim Maurorum jugo oppressis, partim contra [Col. 0538D] Mauros arma assidue gerentibus, id otium erat ut nova documenta confingerent, aut vetera augerent immutarentve.

10. Neque his adversatur quod Julianus Toletanus Chronicon Isidori contractum, quale Melliti est, legisse videatur, cum aliquando in compendio Chronici, quod ipse exhibuit libro III de comprobatione sextae aetatis, simili modo verba proferat: nam primum etiamsi extra Hispaniam Chronicon in compendium redactum fuerit, potuit nihilominus ad Juliani manus pervenire. Deinde cum Julianus pleraque contrahat, facile potuit aliquando eodem modo contrahere, ut liquet in exemplo quod producitur in not. ad Julianum. Isidorus scripsit: Sem anno secundo post diluvium, cum centum esset annorum, genuit [Col. 0539A] Arfaxat. In exemplari Melliti: Sem anno secundo post diluvium genuit Arfaxat. Ita etiam Julianus edidit, qui etiamsi non viderit exemplar Melliti, cum similia alia praetermittat, potuit, ut dixi, praetermittere verba illa, cum centum esset annorum, quae etiam in Chronico Isidori Etymologiis inserto praetermittuntur, ubi legitur, Sem post diluvium secundo anno genuit Arphaxad. Neque dubium est quin Julianus Etymologias legerit.

11. Age vero, editiones Chronici Isidoriani recenseamus. In bibliotheca Vaticana, num. 2863, exstat Isiodori (sic) opusculum de temporibus. Incipit: Breve temporum per generationes, etc. Multis mendis scatet, ut ex initio patet. Prologus desinit: praeteritorum temporum cognoscatur. Multis in locis contractum [Col. 0539B] est. Desinit Chronicon: Eraclius nunc V annum imperii agit. Sisebutus Gothorum rex Judaeos ad Christi fidem convertit, et quasdam militum urbes praelio (supple subjecit). Fiunt igitur ab exordio mundi usque ad aera delivi (sic pro DCLIV), hoc est quinto anno Heraclii imperatoris, V mil. octinginta decimosexta. Residuum saeculi, etc. In editionibus correctis anni quinquies mille octingenti quatuordecim. In bibliotheca Vaticana compactum hoc opusculum est simul cum alio Chronico ex Hieronymo, Eusebio aliisque excerpto, 687 et edito Romae in domo nobilis viri Joannis Philippi de Lignamine MCDLXXIIII. Character et charta non videntur differre.

12. Joan. Baptista Audiffredi, vir in omni studiorum genere clarus, in hoc vero de veterum [Col. 0539C] editionum notitia princeps, in opere de Roman. Edition. saeculi XV, pag. 385, hanc editionem describit, quam exstare ait in bibliotheca SS. D. N. Pii VI, et apud abbatem de Rossis, cujus pleraeque veteres editiones transierunt in bibliothecam Corsiniam. Ait eam esse in-4 parvo, charactere Romano majori, Joan. Philippi de Lignamine, ac conjicit ad annum 1473 pertinere. Addit aliam editionem in-4 parvo asservari in bibliotheca Casanatensi, charactere Gothico Stephani Planck, sive Plaunck. Locus editionis non designatur. Nonnulli perperam in-8 esse eam putarunt. Chronicon desinit anno V Heraclii; titulus est Opusculum de temporibus.

13. Nic. Antonius ex Labbeo in Biblioth. mss. prodiisse Chronicon Isidori refert cum titulo de [Col. 0539D] Temporibus anno 1474, quae fortasse est editio prima Romana. Fabricius sub eodem titulo editionem anni 1477 recenset. Maittairius nullius harum editionum meminit in Annal. typograph. Saeculo sequenti anno 1577 editum fuit cum inscriptione Chronologiae in-8, per Thomam Guarinum, cum Gerhardi Mercatoris et Matthaei Beroaldi Chronologia, Basileae.

14. In Chronici correcta editione procuranda egregie laboravit Garcia, seu Garsias Loaisa, quod notis ejus illustratum lucem vidit, non Matriti, ut ait Nic. Antonius, sed Taurini. En titulum: Chronicon D. Isidori archiepiscopi Hispalensis emendatum scholiisque illustratum per Garciam de Loaisa, archidiaconum de Guadalaxara, etc. Taurini apud Joan. [Col. 0540A] Bapt. Bilaquam 1593, in-4, scilicet eodem anno et loco ac libri Sententiarum, ut jam annotavi. Epistola nuncupatoria Loaisae haec est:


Potentissimo et Catholico Philippo II, Hispaniarum regi, Garcia de Loaisa S. D.

15. Longi temporis rationem exacte accurateque tradere laboriosum magnisque difficultatibus refertum opus est: cum rerum casus certique eventus prius hominum memoriae mobili et inconstanti, quam litteris et libris temporis aeternitati consecrentur; annalesque ipsi innumeris sint mortalium injuriis expositi, primo scribentium perturbationibus et affectibus: 688 dum unusquisque suae gentis patriaeque gloriam immortalem praeclare gestorum commemoratione efficere quaerit, deinde rerum publicarum tumultibus, provinciarum incursibus, omnia igne, ferro, seditione et impetu populi vastantibus. Denique cum rerum praeteritarum recordatio illibatam temporis [Col. 0540B] veritatem continere nitatur, tamen temporis ipsius longinquitate senescit et antiquatur, atque in interitum labenti annorum cursu ruit. Et quamvis haec ita sint, tamen inter alia hoc unum maxime virum doctum, consummatumque, et omnibus fere numeris absolutum efficit: nimirum in hac rerum incertitudine et obscuritate studiose veritatem certam perspicuamque investigare, inusitatasque et occultas historiae vias indagare; cum nihil sit praestantius vel ad sapientiam augendam, vel ad prudentiam confirmandam, vel ad imperii gubernacula pie et moderate regenda, vel ad reipub. mores intelligendos motusque populi coercendos, vel domesticorum conatus reprimendos, quam rerum praeteritarum publicam memoriam, casus, eventus, saeculorum omnium ac gentium observationem cognitam exploratamque tenere. Quae omnia unico chronologiae ambitu complectuntur. Accipe igitur, potentissime Philippe, in quo religio, studium Christiani nominis et cultus, singularis clementia, admirabilis quaedam planeque [Col. 0540C] divina ad imperandum sapientia longissimo rerum usu, ut experimento, firmata elucet, Chronicon a D. Isidoro Hispalensi archiepiscopo, regiae Gothorum gentis lumine atque corona editum, quod, Majestate Tua jubente, emendandum notisque illustrandum susceperam, ut ad te, unde exiit, tanquam in immensum totius probitatis et aequitatis oceanum, revertatur: et si non ita ornatum, ut par erat, tamen quanto maximo potui, lucubratum studio. Cum hoc mihi in primis jucundum charumque sit, et ante mentis oculos semper positum, Catholicae Tuae Majestati obnixe morem gerere, et humili animo deservire, tuumque regium et augustum nomen, quoad possum, immortalitati dicare, pro teque Christo Regi aeterno assidue vota solvere, ut incolumis inter tot regnorum sollicitudines et curas, integerque et salvus permaneas. Vale.

16. Taurini dixi, non Matriti, ut Nic. Antonius, num. 110, refert Chronicon Isidori scholiis Loaisae [Col. 0540D] illustratum prodiisse, nisi forte Taurinensem editionem alia Matritensis praecessit: nam dubitandi nonnullam rationem expressa Nic. Antonii verba praeferunt: Notis suis illustrius (Chronicon) Matriti cum Sententiarum, de quibus jam dicemus, libris de novo publicavit Garsias Loaisa, cum Philippi III, dum adhuc pater magnus viveret, in litteris magister esset, nondum sedi Toletanae, quam postea obtinuit, initiatus. Sed cum ad ea quae de libris Sententiarum dicturus erat, lectorem deleget, et eo loco solum editionem Taurinensem commemoret, omnino credendum est Matriti nomen pro Taurini excidisse in Chronici editione commemoranda. Illud magis miror in bibliotheca 689 nova Hisp. etiam secundis curis [Col. 0541A] aucta, et recens Matriti edita, cum Loaisae elogium texitur, nullam a Nic. Antonio mentionem fieri editionis librorum Sententiarum, et Chronici Isidoriani a Loaisa adornatae, neque operae quam idem Loaisa ad editionem regiam Matritensem Operum S. Isidori perficiendam cum aliis contulit.

17. In editione Parisiensi Bignaeana Operum S. Isidori praetermissum fuit Chronicon, quamvis jam pridem vulgatum. Breulius illud edidit, sed in indice librorum nota asterisci apponitur, qua id opus tunc primum in lucem prodire indicatur, non alia ratione nisi quia a Bignaeo praetermissum fuerat; nam simul hic titulus designatur: Chronicon ab initio mundi usque ad annum quintum Suinthilani (corrige quartum Sisebuti) regis Gothorum per Garsiam Loaisam emendatum [Col. 0541B] et scholiis illustratum. Omisit Breulius epistolam nuncupatoriam Loaisae ad Philippum II, et loco ejus praefixit Vasaei de Isidori Chronico verba superius cap. 77, num. 16 et 17, a nobis allata.

18. Veterem versionem Italicam Chronici Isidoriani Audiffreddus describit in catalogo edition. Italic. saeculi XV, pag. 212: »Comenza la Cronica de santo Isidero (sic) Menore: con alchune additione cavate del texto et istorie de la Biblia: e del libro de Paulo Orosio: e de le passione de li sancti. In fine: Finita la Cronica de santo Isidero Menore in Cividad de Friuli, nel anno del nostro Signore Jesu Cristo 1480, a di 24 de Novembre: laudato sia sempre il nostro signor Dio.« Exstat in bibliotheca Casanatensi haec editio charactere Gothico [Col. 0541C] in-4 parvo. Exemplar hujus editionis Nic. Antonius habebat, qui in-8 esse dicit, advertitque interpretem multa Isidoriano textui interpolare, opusque continuare usque ad Frederici II imperatoris obitum, annumque 1250. Sed ego potius crediderim interpretem Italicum in vetus exemplar ita auctum continuatumque incidisse, qualia ego multa reperi. Ejus generis chronicon Latinum exstat in bibliotheca Escurialensi, saeculo XIV exaratum, ubi primum est opus, »Chronica Nichobaldi, deinde Cronica sancti Isidori Junioris cum quibusdam addicionibus extractis de textu et istoriis biblie, et de libro Pauli Orosii, et de passionibus sanctorum continens in se ipsa cronica sex etates seculi, scilicet ab initio mundi, quando Deus in principio creavit celum [Col. 0541D] et terram, et primum hominem Adam, usque in presentem diem, que est in 690 an. Domini ab incarnatione 1335, tempore Domini Benedicti papae XII residentis . . . . . « Alia desiderari videntur. Ita enim Codicem refert Rodriguezius tom. II Bibl. Hisp., pag. 328.

19. Aliam editionem versionis Italicae Chronici Isidoriani raram charactere Romano in-4 minori, quae in bibliotheca Corsiniana asservatur, Audiffreddus loc. cit., pag. 402, recenset: »Eferisce (lego Referisce) et narra la presente opera la Chronica de santo Isidoro Menore con alchune adionctioni chavate dal texto et historie della biblia, e del libro de Paulo Orosio, e delle passioni delli sancti. In calce: [Col. 0542A] Finisce la cronica de santo Ysidoro Menore corecta et revista per Baptista Alexandro Iaconello Reatino, stampata in Aquila per Maestro Adam de Rothwil Alamano alli anni Domini MCCCC.LXXXII, a di cinque de octobro. Laus Deo amen.«

20. Rodriguezius tom. II Bibl. Hisp., pag. 328, ex Codice Escurialensi saeculi XI, indicat versionem Hispanicam Chronici Isidoriani, sed ut exstat in collectione Pelagii Ovetensis. Inscriptio est: Historia general collegida de diversos auctores, conviene saber de sant Isidro, arzobispo de Sevilla, Juliano Pomerio, Arzobispo de Toledo, San Piro, o Samphiro, o Zafiro (que con estos nombres le nombran diversos historiadores), obispo de Astorga, Pelayo, obispo de Oviedo.

21. Exemplaria mss. Chronici Isidoriani passim in [Col. 0542B] bibliothecis occurrunt. Fabricius refert in ms. Vossiano bibliothecae Leidensis inscribi, Chronica de sex mundi aetatibus, et in ipsis paginis, Imago mundi. Labbeus et Oudinus Codicem collegii Claromontani S. J., saeculo VII exaratum, commemorant. Oudinus addit Codicem Corbeiensem, postea S. Germani Parisiensis saeculi VII, vel saltem VIII. Bayerius in una Escurialensi bibliotheca terna minimum, ac non vulgaris antiquitatis exemplaria asservari affirmat. In bibliotheca universitatis Senensis reperitur Chronicon S. Isidori cum supplemento usque ad annum 1316, cod. membr. in-4 saeculi XIV. In fine legitur: Finis ad hoc opus, scriptum manu mei domini Christofori de Aquapendente. Antonius Ponzius tom. XI Itiner. Hispan., pag. 220, in bibliotheca monasterii Legionensis [Col. 0542C] S. Isidori exstare ait chronicum ejus continuatum usque ad regem Alfonsum VI. Ex adversariis Zaccarianis, cap. 44, descripsi Codices Lucensem, Pistoriensem, Florentinum S. Marci, Caesenatem Malatestium, Albanium et Mutinensem.

691 22. Haec a me visa sunt mss. exemplaria Chronici Isidoriani. Codex Vatic. 629, describendus c. 94. Codex Vatic. 1348, de quo c. 96, ubi Chronicon est interpolatum, et Augustini potius atque Hieronymi opus dicitur quam Isidori. Codex Vat. 1974, eod. c. 96. Regio-Vatic. 215, c. 99, in quo inscribitur Liber Chronicorum Isidori Spanensis episcopi. In Regio-Vaticano 1852, cap. 101, Chronicon, cujus auctor dicitur Isidorus Hispanensis, continuatur a quodam Petro. Ibid. in Regio-Vatic. 2034, Chronicon breve Isidori, addita nota anni decimi Recesuinthi [Col. 0542D] regis. In Codice Palatino 239, saeculi X circiter, de quo cap. 102 liber Chronicorum sancti Esidori episcopi Junioris, in Gallia, ut videtur, interpolatus. In Urbinate 100, c. 104, liber Chronicorum sancti Ysidori Hispalensis episcopi, etc. Chronicon extra Hispaniam interpolatum et continuatum. In Urbin. 382, c. 104, liber Chronicorum Isidori Hispalensis episcopi, etc., in Gallia interpolatus. Simile exemplar in Urbinate 392 ibid. In Urbinate 585 ibid. Chronicon breve Etymologiarum, nonnullis insertis manu monachi alicujus Casinensis, ut videtur. In Ottobon. 1720, Chronicon nonnihil interpolatum, de quo cap. 106. In Ottob. 1758 ibid., Chronicon interpolatum et continuatum. In bibliotheca Collegii Romani [Col. 0543A] exstat ms. chronographia, sive, ut mendose scribitur, conographia Isidori Junioris, ut cap. 107 dicam.



CAPUT LXXIX. Historia de regibus Gothorum, Wandalorum et Suevorum Isidoro contra Pellizerium vindicatur. Codices mss., editiones inter se diversae. Chronicon Wisigothorum Wulsae dictum an S. Isidori? Monitum de hoc Chronico ex editione Patrum Toletanorum. Exemplar interpolatum Historiae inter chronica Tudensis. Alia mutila, ut videtur, ab Isidori tempore, et cur? Verba Isidori de S. Hermenegildi adversus patrem bello exposita. Mirum Isidori et aliorum Patrum Ecclesiae Gothicae silentium de glorioso S. Hermenegildi martyrio. Obsequium episcoporum Ecclesiae Gothicae in quibusdam arduis regum factis.

1. De Historia Gothorum, Vandalorum et Suevorum [Col. 0543B] Placcius in Theatro Anonym. et Pseudonym. litem non intentat. Sed intentarat 692 Pellizerius iis rationibus quibus Chronicon eidem Isidoro abjudicare conatur, ut cap. 77 dixi. Et quod attinet quidem ad Historiam Gothorum, ex ipso prologo Chronicorum Pelagii Ovetensis, quem alioquin pro se Pellizerius profert, Isidori Hispalensis opus esse constat: Et beatus Isidorus, de quo nunc Legionensis gaudet ecclesia, de regibus Gothorum a primo Athanarico usque ad catholicum regem Wambanem regem Gothorum, prout potuit, plenissime scripsit. Errat quidem auctor prologi, quod continuationem Historiae Isidori ad Wambanem usque Isidoro quoque adjudicat. Simili errore Alphonsus III rex Magnus in epistola qua Chronicon suum Sebastiano mittit, [Col. 0543C] sive quivis alius sit auctor: Et quia Gothorum chronica usque ad tempora gloriosi Wambani regis Isidorus Hispalensis sedis episcopus plenissime edocuit, nos quaedam ex eo tempore, sicut ab antiquis et praedecessoribus nostris audivimus, et vera esse cognobimus (pro cognovimus), tibi breviter indicabimus. Quae epistola edita fuit ab ipso Josepho Pellizerio initio Chronici Dulcidii Salmanticensis.

2. Ea opera, quae appendicibus aliorum auctorum aucta sunt, interdum in mss. Codicibus uni tantum primo auctori ascribuntur, interdum vero soli continuatori. Hinc frequens in nominibus auctorum designandis occasio erroris. In hoc ipso libro quem prae manibus habemus, idem est error monachi scriptoris Chronici, quod Exiliense vocatur, saeculo XI, qui Isidoro ita Historiam Gothorum, Vandalorum [Col. 0543D] et Suevorum tribuit, ut eidem narrationem de Pauli adversus Wambam rebellione, quae a Juliano Toletano composita longe post Isodorum fuit, eidem Isidoro ascribat: Scripta sunt, inquit, in libro B. Isidori, quem inter alios quatuordecim a se editos, de Vandalorum, et Suevorum Gothorumque gestis diligenter composuit. Sed cum non solum Alfonsus rex Magnus, et auctor chronici Exiliensis, sed auctor quoque prologi chronicorum Pelagii Ovetensis Historiam Gothorum Isidoro attribuant, Pellizerius parum sibi constat qui, auctorem prologi hac in parte errare putans, ejus testimonium arripit, ut Isidoro non solum Chronicum, sed etiam Historiam Vandalorum et Suevorum abjudicet: quia in eo prologo legitur Isidorum Pacensem [Col. 0544A] ab Adam, etc., et de Evandalis et Alanis, sive et Suevis Hispanis regibus, scripsisse. Quibus verbis Historiam quidem quae exstat Isidori de Vandalis et Suevis fortasse intelligit: 693 at Alfonsus rex contra cum Historiam Gothorum Isidoro asserit, Historiam quoque Vandalorum et Suevorum intelligere videtur: quae ita inter se connexae sunt, ut nonnulli eas tres historias uno nomine Historiam de Gothis olim etiam appellarint. Errarunt autem Lucius Marinaeus et Eisengreinius, qui Historiam Longobardorum ab Isidoro scriptam tradiderunt.

3. Suspicatur autem Pellizerius Historiam Gothorum, quae Isidori nomine inscribitur, esse opus quod idem Isidorus laudat cap. ult. de Vir. illustr. in Maximo Caesaraugustano: Scripsit et brevi stylo historiolam [Col. 0544B] de iis quae temporibus Gothorum in Hispaniis acta sunt, historico et composito sermone: qua ille opinione pseudochronicon aliud Maximi saeculo XVII confictum loco suo exturbare conatus est. Sed et falsitas fictitii Chronici Maximi satis per se perspecta est, et Historia Gothorum ita Isidoro congruit ut ad Maximum trahi non possit. Maximus non multo post annum 610 vivere desiit. Historia vero Gothorum ad Suinthilanis tempora, sive ad annum 621, eodem stylo progreditur.

4. Adde Braulionis verba, cujus auctoritas alibi jam contra Pellizerium defensa est: De Origine Gothorum et regno Suevorum, et etiam Vandalorum historia librum unum. Confert his Nic. Antonius verba auctoris Historiae ex praefatione ad Sisenandum regem, [Col. 0544C] edita in Lucae Tudensis chronicis: Quia de origine Gothorum Hispanorum (sic conjunctim legendum ait) Suevorum, Vandalorum, et Alanorum, et qualiter rexerunt Hispanias, tibi fieri notitiam postulasti, etc. Quae verba, si vere auctoris primi Historiae Gothorum essent, Braulioni quidem apprime consentirent; sed cum petita sint ex Lucae Tudensis chronicorum systemate, in quo multa sunt interpolata, non validum inde argumentum exsurgit, nisi quod Tudensis auctorem Historiae Gothorum, Vandalorum et Suevorum Isidorum credidit. Verum Braulionis sententia confirmatione non indiget. Sic Ger. Joan. Vossius de Hist. Lat. l. I, II, c. 25, de Isidoro: Condidit quoque historiam de origine Gothorum, regno Suevorum, et Vandalorum, cujus operis meminit Braulio, etc. Et de anno obitus Isidori: Et ante memoratus Braulio, [Col. 0544D] cui prae omnibus fides haberi debet. Quin obstet silentium Ildefonsi, qui alia Isidori opera, praesertim historica, tacitus praeteriit.

5. Innocentius III in epistola ad Petrum Compostellanum anno 1199 694 data testimonium quod ex Isidori Historia Gothorum, Vandalorum et Suevorum pro suae sedis juribus protulerat, tanquam genuinum agnovit: Isidorus autem in chronicis de Gothis titulo de Suevis testatur, quod Remismundus ad Lusitanum transiit, etc., Ita in Historia Suevorum aera DII. Remismundus, etc., inde ad Lusitaniam transit. Ac notandum Historiae Gothorum nomine comprehendi chronica de Gothis, Vandalis, Suevis in titulos divisa. Historia enim de Gothis praecipuam [Col. 0545A] partem obtinet; et quae de Vandalis adduntur, appendix potius videntur. Trithemius vero de Isidoro, Historiam, sive chronicam lib. III. Ac fortasse quod frequens non sit in catalogis veterum expressa mentio Historiae Isidori de Gothis, Vandalis et Suevis, ea causa est quod chronicorum nomine has omnes historias multi intellexerint; quanquam nonnulli ea Isidori opera quae ad saecularem litteraturam pertinent, praetermittere se professi sunt. In editione Isidorianae Historiae de Gothis, Vandalis et Suevis, curante Lindenbrogio, haec Leonis Marsicani verba lib. III Chronici Casin., cap. 62, de Isidori Historia exponuntur: Desiderius subjunctos Codices transcribi curavit . . . Historiam Longobardorum, Gothorum, Wandalorum. Historiam Jordanis episcopi de Romanis et Gothis. Auctor [Col. 0545B] quoque Chronici Albeldensis saeculo IX, Chronicam Gothorum simpliciter vocat Isidori nostri Historiam tom. XIII Hisp. sacr., num. 84, pag. 462: Et quia Gothorum gens ex Magog venit affirmat Chronica Gothorum: Gothorum antiquissimam esse gentem, etc., quod est initium Historiae Isidorianae.

6. Neque nobis quidem, aut cl. Zaccariae ulla mss. exemplaria historiae Gothorum videre licuit, nisi quod in Codice Vaticano-Palatino 927, pag. 122, terg. fragmentum ego reperi Historiae Gothorum, tacito Isidori auctoris nomine. Titulus: De primo adventu Gothorum ad Italiam, et Roma capta. Aera quadringentesima trigesima septima, anno imperii Honorii et Arcadii IV. Grotius mendose: Aera quadringentesima trecentesima septima. Desinit hoc fragmentum [Col. 0545C] aera 448. Inter familiares fabulas jugulatur. Cohaeret cum editionibus Grotii et Labbei in his quae, deletis prioribus, manus Longobardica antiquo exemplari Claromontano ascripserat. Pauca alia levioris momenti discrepant ut aera 447 in fine: defunctus in Italia est. Grotius, defunctus Italia. Labbeus, defuncti Italia. Editio regia Matritensis, defunctus est in Italia. In 695 Codice Ottoboniano 1758, de quo cap. 106, dicam, exstat genealogia regum Hispanorum, ascitis multis ex Historia Gothorum et Vandalorum Isidori.

7. Quibus mss. Joan. Bapt. Perezius usus fuerit, ut hanc historiam ad editionem regiam emendaret, non constat. Eam auctiorem multoque magis correctam exhibuit, quam ante prodierat. Deceptus [Col. 0545D] Fabricius fuit, qui in Bibl. med. affirmat Chronicon, sive Historiam Gothorum prodiisse Taurini cum scholiis Garciae de Loaisa in-4, nam Loaisa Chronicon ab orbe condito, non Historiam Gothorum, eo anno Taurini publicavit suis scholiis illustratum. Historia Gothorum primum, quod sciam, prodiit Parisiis cum libris duodecim legum Wisigothorum apud Sebastianum Nivellium 1579, in folio, ex bibliotheca Petri Pithoei. Recusa deinde fuit in editione Bignaeana Operum Isidori anno 1580. Bonaventura Vulcanius Lugduni Batavorum post Jornandem, a pag. 203, eamdem Historiam Isidorianam Gothorum cum notis suis subjunxit: quae editio est in-8, anno 1597 peracta, addito brevi chronico Wisigothorum, [Col. 0546A] quod Wulsae episcopo nonnulli ascribunt.

8. Similis est Lindebrogii editio hoc titulo: »Diversarum gentium historiae antiquae scriptores tres, Jornandes episcopus de regnorum ac temporum successionibus. Ejusdem historia de origine Gothorum. Isidorus Hispalensis de Gothis, Vandalis et Suevis. Ejusdem Chronicon regum Wisigothorum. Pauli Warnefridi F. diaconi de gestis Longobardorum lib. VI. Frid. Lindenbrogius recensuit et observationibus illustravit, Hamburgi apud Michaelem Heringium 1611, in 4.« Hanc editionem, cum vellet, Florezius nancisci non potuit, ut cum ea editionem Aguirrianam Chronici Wulsae nuncupati conferret, Chronicon enim regum Wisigothorum, quod a Vulcanio et Lindenbrogio subjungitur, solum exhibet annos quibus [Col. 0546B] reges regnarunt, praemissa brevi praefatione, et hac inscriptione: Chronica regum Wisigothorum. Aera quadringentesima in Gothis primus rex Athanaricus efficitur, etc., et hoc ipsum est Chronicon quod falso Wulsae nomine inscriptum est, et a nonnullis Juliano Toletano tributum. Ex mss., ut videtur, Codicibus Vulcanius et Lindenbrogius Isidoro hoc breve chronicon ascribunt; neque ulla contraria ratio apparet, si intelligamus Isidorum Chronicon ad Sisenandum usque regem perduxisse, atque inde Julianum, sive alium 696 ad Ervigium continuasse: nam in Ervigio Chronicon apud Lindenbrogium desinit. Fabricius in Bibl. med. hoc Chronicon in editionibus Operum Isidori desiderari notavit; cui proinde in nostra locum inter appendices assignabimus. De quo [Col. 0546C] judicium Joan. Baptistae Perez hoc est in prologo ad Concilia Hispaniae emendata apud Aguirrium tom. I Concil. Hisp., pag. 13: »Posteriores (reges) sumpsimus ex Wulsae episcopi perbrevi, sed aureo chronico, quod in quodam libro bibliothecae regiae et aliis vetustis exstat. De cujus in scribendo fide nihil est quod dubitemus, cum et tempora ab illo notata tam exacte cum conciliis quadrent, et posteriorum regum menses et dies ita minutatim definiat, ut vixisse sub Hispaniae excidium videatur.

9. Editum fuit idem Chronicon in appendice Operum S. Juliani Toletani tom. II Patrum Toletanorum, pag. 385, continuatum etiam usque ad Witizam; quo tempore jam Julianus vivere desierat. Et videtur quidem Chronicon a pluribus continuatum: [Col. 0546D] quod aliunde etiam satis est verisimile: nam si Ildefonsus, quod exempli gratia dictum volo, Chronicon Wisigothorum usque ad Sisenandum contextum accepit, potuit ipse reges qui deinde successerunt adjungere: potuit alios Julianus post Ildefonsum, potuit alios alius post Julianum addere. Nobis quidem animus est, ut dixi, hoc opusculum utilissimum ad appendices rejicere, praemisso interim monito doctissimi editoris Patrum Toletanorum loc. cit.

10. Omnia opera S. Juliano falso ascripta, pauca illa quidem, hac brevissima concludimus appendice: Chronicon scilicet regum Wisigothorum, Vulsae frequenter appellatum: tum duo carmina et epitaphia quatuor. Quaeris, quis haec Juliano imputaverit? Illo [Col. 0547A] qui sub ementitis Juliani et Luitprandi nominibus obronica illa pervulgata, tot fabulis insignia, commentus est. Et quod ad Chronicon Wisigothorum spectat, quanquam opus est vere aureum (quemadmodum illud appellavit perdoctus vir Joan. Bapt. Perez in epistola praevia tom. I collectionis Concil. card. de Aguirre), cujus luce Hispaniae chronologia et sacra et profana nimium quantum illustrata est; ut tamen illud S. Juliano attribuatur, nullo satis solido evincitur argumento. Neque enim illud totum, prout nunc exstat ad usque Witizae regnum perductum, Juliani esse potest; neque etiamsi dicatur postrema ejus capita fuisse ab aliquo prioris chronici continuatore conscripta (quod nobis singula considerantibus, atque alterius ab altero in designandis annis diebusque diversitatem contemplantibus tantum non evidens est et exploratum), prioris chronici partis Julianis minime potest auctor appellari. Si quid enim conjectando assequi valemus, 697 ex nonnullis antiquioribus Codicibus, in quibus [Col. 0547B] praesens Chronicon ad Ervigii regni initia tantum pervenit, ut patet ex editionibus Aguirriana et Vulcanii in notis ad Historiam Wisigothorum Jornandes, illud potius elicitur auctorem illius alium fuisse quam Julianum nostrum, qui sub Egica mortuus, nec Ervigii mortem, nec Egicae ad regnum accessum facile silentio praetermisisset. Jam vero si illud adjungas, praedicti chronici nullam a Felice in Juliani elogio fieri mentionem, cum tamen Wambae regis historiam diligenter annotaverit, concludere oportet, hujusmodi opus temere S. Juliano fuisse ascriptum. Nunc si verum auctorem quaeris, omnino ignoramus. Nam quod Vulsae appellatur, atque hujus nominis scriptori vulgo tributum est, quem episcopum Hispanum nonnulli etiam dixerunt, putidus est error, nostro quidem judicio ex eo ortus, quod ab aliquo librario imprudenter exscriptum fuerit Wulse-Gothorum pro Wise-Gothorum, quod in vetustis exemplaribus legitur, atque inde ad alios manaverit: [Col. 0547C] Vulsae certe nomen inter illius temporis scriptores, multo minus inter Hispaniae episcopos, uspiam legitur. De quo consulendus P. Florez, tom. II Hispaniae sacrae: cujus nos editionem praesentis Chronici expressimus, adjectis similiter ad marginem pluribus quam is variantibus ex Codice quem saepe memoravimus Joan. Bapt. Perez.

11. Compendium aliud Historiae regum Gothorum invenio in Codice Regio-Vaticano 667, al. 1009, ab aliquo extero, ut puto, ex nostris chronicis ab initio regni Gothorum ad irruptionem usque Saracenorum scriptum. Praecedit Historiam Wambae a S. Juliano Toletano editam, et inscribitur: Chronologia et series Gothicorum regum. Codex recentior est, sed descriptus ex alio antiquiori, qui an. 1127 exaratus fuit a Petro Willelmo Armario, de quo uberius cap. 100. Chronicon editum primum puto saeculo IX, quod [Col. 0547D] quia neque adhuc excusum scio, et Chronico sive Historiae Gothorum Isidorianae illustrandae utile esse potest, non inepte inter appendices collocabitur, praesertim cum per omnia antiquitatem redoleat.

12. Sine Chronico Wisigothorum Breulius Historiam Gothorum edidit imperfectam ex editione, ut puto, Bignaeana Operum Isidori; in quo non levis ejus negligentia arguitur, cum editionem regiam Matritensem, in qua ea historia auctior correctiorque prodierat, prae manibus habuerit, antequam suam ille editionem absolveret, ac multa ex eadem regia editione ad calcem suae adjunxerit. Eodem modo mutila prodiit Historia Gothorum inter Scriptores rerum Suevicarum Goldasti Francofurti 1605, et [Col. 0548A] Ulmae 1722. Sed quid mirum, Goldastum, Lindenbrogium, Baronium, Pagium aliosque exteros editionem Matritensem Historiae Gothorum ignorasse, cum cardinalis Aguirrius tom. II Concil. Hisp. pag. 183, eamdem 698 historiam produxerit non integram, aut ex editione regia, sive altera Grotii, sive tertia Labbeana, sed mutilam, ut in primis editionibus exstabat, et ut in Hispania illustrata Andreae Schotti tom. III, pag. 847, excusa fuit? Quod item ab eo factum in libro de Vir. illustr. Isidori jure miratur Florezius, ac mirabitur quisquis doctrinam eruditissimi cardinalis aliunde perspectam habeat. Audiendus autem non est Fabricius in Bibl. med., qui Historiam Gothorum in Conciliis Hispan. Aguirrii longe auctiorem et emendatiorem prodiisse affirmat [Col. 0548B] quam apud Vulcanium, Lindenbrogium et alias primas editiones, fortasse quod putaverit Aguirrium emendatioribus editionibus usum fuisse. Titulus apud Aguirrium tom. II, pag. 183, est: »Historia sive Chronicon Gothorum, Wandalorum, Suevorum et Wisigothorum, auctore S. Isidoro archiepiscopo Hispalensi. Et pag. 189: Chronica regum Wisigothorum, partim ex Isidoro, partim ex Wulsa.« Ita breviter praefatur: »Vix potest chronologia conciliorum et aliorum veterum monumentorum Hispaniae, quae in hoc opere prodeunt, innotescere, nisi prae oculis sit index historicus regum ipsius, assignata unicuique propria epocha. Haec autem exhibetur a S. Isidoro Hispalensi in brevi Historia sua ab aera Caesaris CCXIV (id est anno Christi CLXXVI) usque ad [Col. 0548C] aeram DCLXVI, id est annum Christi DCXXVIII, quo Sisebutus rex Hispaniae jam obierat, vivente adhuc Isidoro. Caeterum Gothi reges, aliique hoc libello comprehensi, non irruerunt in Hispaniam aera CCXIV, imo nec multo post tempore: sed solum ineunte jam saeculo V, circa aeram CDXLIX, Christi CDXI, Theodosii Junioris I, quo celebratum ponitur concilium Bracarense sub Pancratiano, a nobis eo anno exhibitum. Cui numerandi rationi respondet Chronicon Idatii. Vide Chronologiam eorumdem regum Gothorum breviorem initio tom. I editam, a pag. 15, ex eodem Isidoro et Wulsa episc., quae incipit ab Athanarico.«

13. Itaque editiones historiae Isidorianae caeteris omnibus praeferendae sunt regia Matritensis, altera Grotii, tertia Labbei, quarta Florezii, qui tom. VI [Col. 0548D] Hisp. sacr. eam historiam edidit, collatis inter se tribus illis praecedentibus editionibus, et varietate scripturae subjuncta, nonnullisque notis suis aliisque antiquis Perezii illustratam. Hugo Grotius, dum viveret, opus digessit, post ejus obitum hoc titulo editum: »Historia Gothorum, Vandalorum et Langobardorum, ab Hugone Grotio partim versa, partim in ordinem digesta. Praemissa 699 sunt ejusdem Prolegomena, ubi regum Gothorum ordo et chronologia cum elogiis. Accedunt nomina appellativa, et verba Gothica, Vandalica, Langobardica cum explicatione. Amstelodami, apud Ludovicum Elzevirium 1655.« Editor in prologo ait Isidorum, quem a Grotio habere non potuit, e bibliotheca Isaaci Vossii [Col. 0549A] a se comparatum. Exemplar Vossianum descriptum fuerat ex Codice Claromontano, de quo paulo post. Titulus hic est pag. 705 collectionis: »Beati Isidori, archiepiscopi Hispalensis, Gothorum, Vandalorum et Suevorum in Hispania Chronicon, quod nunc demum plus altera parte auctius prodit e bibliotheca Isaaci Vossii. Grotius in Prolegomenis pag. 63 haec praemiserat: Isidorus praeter breviaria Ostrogothicarum Vandalicarumque rerum, Westrogothorum acta ad sua deducit tempora, collectis quae alibi sparsa non sine labore quaeramus.«

14. Post Hugonis Grotii collectionem rerum Gothicarum typis Parisiensibus excusa prodiit anno 1657, in fol. Nova Bibliotheca manuscriptorum librorum opera ac studio Philippi Labbe soc. Jesu. Tomo I [Col. 0549B] egregii hujus operis, pag. 61, exstant: »Sancti Isidori Hispalensis episcopi Historiae Gothorum, Vandalorum, Suevorum, longe auctiores et emendatiores hactenus editis. Ex Codice ms. collegii Claromontani Parisiensis soc. Jesu, in quo incerti auctoris de rebus gestis Constantini Magni, ex chronicis incertis de rebus Zenonis et Anastasii imperatorum, nec non Theodorici regis: item ex aliis chronicis de rebus Justiniani Augusti, et deinceps ad Carolum Martellum, etc.«. Incipit: De laude Spaniae sancti Isidori. Omnium terrarum, etc. In syllabo autem eorum, quae in primo tomo continentur, sect. 1, num. 3, haec praemittit Labbeus: »Sancti Isidori Hispalensis in Baetica episcopi Historiae regum Gothorum, Vandalorum et Suevorum longe auctiores [Col. 0549C] et emendatiores hactenus editis, ex optimae notae membraneo Codice collegii Claromontani Parisiensis soc. Jesu, etc. Illud porro debuerant observare typographi Hollandi, qui nuperrime, cum noster hic tomus, a tribus annis inchoatus, sub prelo laboraret, tres illas historias cum Hugonis Grotii collectione rerum Gothicarum emiserunt in lucem, non ex Codice ullo ms. bibliothecae Batavicae, sed ex apographo R. P. Jacobi Sirmondi societatis Jesu , qui ex hoc nostro Codice illud descripserat.«

15. Editor Hollandus et Labbeus ex ms. Claromontano elogium Hispaniae Historiae Gothorum praemiserunt, quod antea editum non 700 fuerat: Omnium terrarum, etc., quod a Florezio recusum [Col. 0549D] fuit, et in secunda editione Hispaniae Sacrae ad ms. exemplar Codicis Legionensis recognitum et emendatum. Non videtur hic Legionensis Codex Historiam Gothorum comprehendisse: nam Florezius in elogio scripturae varietatem ex eo Codice notat, non in Historia. In Codice Claromontano ea laus veluti praefatio Historiae Gothorum praefigitur, quae quidem a Nic. Antonio praefatio legi dignissima vocatur: et est sane ita comparata, ut ab Isidoro in hunc usum composita videatur. Neque ratio ulla subest cur Isidori eam esse negemus.

16. Aliud exemplar Historiae Gothorum multo auctius inter Chronica Lucae Tudensis tom. IV Hisp. illustr. reperitur. Fabricius Chronicon Gothorum integrius [Col. 0550A] prodiisse affirmat cum Codice, sive duodecim libris legum Wisigothorum ex bibliotheca Petri Pithoei, et tom. III Hisp. illustr., quam in libro II Chronici Lucae Tudensis tom. IV ejusdem Hisp. illustratae. Quod non satis intelligitur: nam apud Lucam Chronicon est uberius etiam Chronico Codicis Claromontani: et Chronicon Pithoeanum valde imperfectum, multisque locis mutilum est. Fortasse Fabricius innuere voluit Chronicon apud Tudensem minus sincerum esse. Tudensis libro II suorum chronicorum praemittit prologum suum: Decet viros, etc., ubi ait: Jam nunc ad gesta regum Gothorum manum mittimus, chronicorum librum Isidori doctoris Hispaniarum secundum in opere proponentes. Nam prius Chronicon ab orbe condito exhibuerat. Succedit [Col. 0550B] Beati Isidori Prologus: Domino et filio charissimo, Sisnando regi Gothorum Isidorus. Quia de origine Gothorum, etc. Postea: Ante biennium autem Romanae urbis irruptionis aera CCCCXLIII excitatae, etc. Sequitur Suevorum Historia. Aera CCCCXLVI, Suevi principe Hermerico cum Alanis et Vandalis simul Hispaniam ingressi sunt, etc. Explicuit Historia Suevorum. Gothorum Historia. Gothorum antiquissima origo, etc., quae est Capitulatio in editione Labbeana. Tudensis ita distinguit, ut Chronicon generale ab orbe condito dicat primum librum Chronicorum Isidori, tum Chronica Vandalorum, Suevorum et Gothorum secundum Chronicorum librum Isidori.

17. Ad tres ergo classes exemplaria Historiae Gothorum [Col. 0550C] revocantur. Primum exemplar est historiae mutilae et imperfectae, qualis ex bibliotheca Pithoeana vulgata fuit; alterum historiae auctioris et emendatioris in regia Matritensi editione, et deinde ex Codice Claromontano. 701 Tertium Historiae posteriore manu interpolatae apud Lucam Tudensem. Prima editio mutila incipit: Gothorum antiquissimum esse regnum certum est. Secunda auctior et genuina: Gothorum antiquissimam esse gentem certum est. Tertia interpolata: Gothorum antiquissima origo de Magog. Prima editio imperfecta desinit aera 656, in obitu Sisebuti. Secunda auctior adjungit elogium Suinthilae et Riccimiri filii, usque ad annum quintum Suinthilae aera 661. Succedit: Item recapitulatio ejusdem Isidori in Gothorum laudem. Tertia editio interpolata [Col. 0550D] ex hoc elogio Gothorum sumit exordium, et laudes etiam Suinthilae continet, sed nulla habita Riccimiri mentione. Quod autem Nic. Antonius indicat, excepto Labbeo, apud alios altum esse de Riccimiro, a Suinthila in regni consortium delecto, silentium, non ita profecto est: eadem enim jam in regia editione Matritensi de Riccimiro verba vulgata fuerant, ut editionem Grotii praeteream, quae ex Claromontano Codice originem ducit.

18. Vandalica historia in prima mutila editione incipit: Vandali cum Alavis et Suevis. Desinit: et menses septem. In secunda correctiori editione, Aera CDXLIX, ante biennium irruptionis. Apud Labbeum: Aera quadringentesima quarta, et in exemplari bibliothecae [Col. 0551A] Collegii Romani nota ad mag. ms.: Puto legendum Aera 444. Desinit: usque ad Gilimeri interitum. In interpolata editione initium est: Ante biennium autem Romanae urbis irruptionis aera CCCCXLIIII excitatae. Praecedit prologus, sive epistola nuncupatoria ad Sisenandum, quae in genuinis exemplaribus deest. Quaedam omittuntur, alia adduntur.

19. Nic. Antonius ait Historiam Suevorum ubique eamdem esse. Sed in hac quoque aliquod discrimen observatur. Prima editio imperfectior incipit: Suevi, duce Hermerico rege, cum Alanis et Vandalis simul Hispanias ingressi sunt, etc. Desinit: mansit annis centum viginti sex. Secunda emendatior: Aera CDXLVII Suevi, principe Hermerico cum Alanis, etc. Desinit: quod mansisse CLXXVII annis scribitur. Interpolata [Col. 0551B] incipit, Aera CCCCXLVI Suevi, etc., ut in editione Labbeana, finis quoque idem. Fortasse varietas scripturae, quae in hac Suevorum Historia notatur, a manu librariorum est, non ex industria alicujus interpolatoris. Satis enim tres editiones diversae hac in parte sibi concinunt.

20. Omissis iis quae Isidoro recentior aliquis scriptor in Historia 702 Gothorum a Luca Tudensi adoptata aut inseruit, aut reticuit, consideratione in primis dignum est discrimen quod in peculiari Gothorum Historia enarranda inter editiones mutilas et auctiores observatur: quod antiquum mihi videtur, et ab Isidoriano aevo, forte etiam ab ipsius Isidori manu. Editio auctior elogium Suinthilae longa oratione comprehendit: »Aera DCLIX, anno imperii [Col. 0551C] Heraclii X, gloriosissimus Suinthila gratia divina regni suscepit sceptra. Iste sub rege Sisebuto ducis nactus officium, Romana castra perdomavit, Ruccones superavit. Postquam vero apicem fastigii regalis conscendit, urbes residuas, quas in Hispanis Romana manus agebat, praelio conserto obtinuit, auctamque triumphi gloriam prae caeteris regibus felicitate mirabili reportavit. Totius Hispaniae infra Oceani fretum monarchia regni primus idem potitus, quod nulli retro principum est collocatum. Auxit eo praelio, etc.« Post multa egregia facinora: »Praeter has militaris gloriae laudes plurimae in eo regiae majestatis virtutes, fides, prudentia, industria, in judiciis examinatio, strenua in regendo regno cura, praecipua circa omnes munificentia largus, erga indigentes et inopes [Col. 0551D] misericordia satis promptus: ita ut non solum princeps populorum, sed etiam pater pauperum vocari sit dignus.«

21. Tum Isidorus laudes Riccimiri, vel Racimiri; a patre in consortium regni assumpti, persequitur, atque Historiam Gothorum anno quinto gloriosissimi, ut ait, Suinthilae principis concludit. Perezius hanc brevem notam subjunxit. Haec, vivo Suinthila, scripta. Atqui damnatur in concilio IV Toletano, in quo subscribit Isidorus. En rationem cur ego existimo Gothorum Historiam ab Isidoro scriptam quidem primam fuisse usque ad annum quintum Suinthilae, sed deinde vel ab ipso, vel ab alio aequali, qui Sisenando regi successori gratum facere voluit, quaedam [Col. 0552A] exemplaria in fine mutilata, ex quibus editio prima imperfectior prodiit. Ac de Sisebuto, qui Suinthilam praecessit, ita vivo Suinthila Isidorus scripserat: Hunc alii proprio morbo, alii immoderato medicamenti haustu asserunt interfectum, relicto Recaredo filio, qui post patris obitum princeps paucorum dierum morte interveniente abiit. Ita Codex Claromontanus: alii habetur pro abiit. Ego malim obiit. Damnato postea Suinthila, his verbis aliquantulum mutatis, partim etiam omissis, sic finita est Historia Gothorum: Hunc alii morbo, alii VENENO asserunt interfectum. Hi sunt anni Gothorum regum ab exordio Athanarici regis usque 703 ad istum Sisebutum anni CCLI, aera DCLXV. Explicit Chronicon Gothorum. Injecta veneni suspicio, cujus, vivo Suinthila, nulla [Col. 0552B] mentio facta est, arguit Historiam Gothorum de industria truncatam fuisse post damnationem Suinthilae, cui aliqui fortasse ex Sisenandi factione imputabant quod veneno Sisebutum interfecisset. Editio regia Matritensis ex Luca Tudensi, ut arbitror, tres illas causas obitus Sisebuti conjunxit: Hunc alii proprio morbo, alii immoderato medicamenti haustu, alii veneno asserunt interfectum.

22. Profecto maxime aequum videbatur ut tot eximiae laudes, ab Isidoro in Suinthilam collatae, e Gothorum Historia, quoad ejus fieri posset, delerentur, postquam Suinthila solemni concilii Toletani IV nationalis decreto damnatus fuit. Patres ejus concilii a Sisenando congregati caput ultimum constituerunt »de commonitione plebis, ne in principem delinquatur, [Col. 0552C] et de electione principum, et de transgressione fidei quae principibus promittitur, ut in hoc delinquens excommunicatus et anathematizatus habeatur, atque de exsecratione Suinthilanis, et conjugis, et prolis ejus; similiter et de Geilane germano ejus, ac rebus eorum. Haec ergo est Suinthilanis exsecratio. De Suinthilane vero, qui, scelera propria metuens, se ipsum regno privavit et potestatis fascibus exuit, id cum gentis consultu decrevimus, ut neque eumdem vel uxorem ejus, propter mala quae commiserunt, neque filios eorum, unitati nostrae unquam consociemus, neque eos ad honores a quibus ob iniquitatem dejecti sunt, aliquando promoveamus: quique etiam sicut a fastigio regni habentur extranei, ita et a possessione rerum quas de miserorum sumptibus hauserunt [Col. 0552D] [Al., auxerant. Forte auxerunt] maneant alieni, praeter id quod pietate piissimi principis nostri fuerint consecuti. Non aliter et Geilanem memorati Suinthilani et sanguine et scelere fratrem, etc.«

23. Difficile quidem est tot scelera Suinthilae cum elogio ejus, ab Isidoro adornato, componere. Aiunt nonnulli initio fuisse optimum principem, deinde in vitia et scelera prolapsum. Sed cum anno 626 tam insignibus virtutibus praeditus ab Isidoro praedicaretur, ut pater pauperum vocari dignus esset, credibilene est jam anno 631, quo a Sisenando regno dejectus fuit, in tantam iniquitatem deflexisse, ut etiam ei objiceretur, de miserorum sumptibus possessionem rerum suarum hausisse? Quid ergo? Mentitumne [Col. 0553A] Isidorum credemus? Minime gentium. Una igitur via superest, ut 704 dicamus apparuisse quidem in Suinthila virtutes, quas Isidorus anno 626 praedicabat, dissimulatis interim vitiis, quae postea apertius eruperint, ac fortasse exaggerata fuerint a Sisenandi amicis, ut acrius in concilio ejus crimina coarguerentur. Etsi enim in concilii decreto dicitur Suinthilam, scelera propria metuentem, se ipsum regno privasse et potestatis fascibus exuisse, tamen satis per se intelligitur factione Sisesandi coactum Suinthilam id fecisse: quod ex Isidoro Pacensi, qui saeculo sequenti VIII post Maurorum invasionem liberius scribebat, comprobatur; nam de Suinthila ait: Digne gubernacula in regno Gothorum suscepit sceptra. De Sisenando vero: Per tyrannidem regno Gothorum [Col. 0553B] invaso, quinquennio regali locatus est solio. Quae desumpta sunt ex antiquiori continuatore Chronici Biclarensis a Florezio tom. VI Hisp. sacr. primum edito, qui anno circiter 720 scribebat.

24. At sanctissimorum praesulum qui Ecclesiam Gothicam regebant ea oeconomia et prudentia erat, ut, quantum in ipsis esset, obedientiam et obsequium populi erga principes confirmarent, omnemque tumultuandi occasionem tollerent. Ita Isidorus Suinthilae, dum is regno potiebatur, virtutes, ut poterat, commendabat. Idem Isidorus aliique Patres concilii Toletani IV Sisenando, cujus jam imperium stabilitum erat, favebant, ejusque pietatem et religionem praedicabant, quod non solum in rebus humanis, verum etiam in causis divinis sollicitus maneat: [Col. 0553C] quod coram sacerdotibus Dei humi prostratus cum lacrymis et gemitibus pro se interveniendum Domino postulavit. Haec ipsa prudens agendi ratio viam aperit ad explicandam non levem difficultatem quae in hac Isidoriana Gothorum Historia viros doctissimos diu torquet.

25. Ea difficultas cap. 36 proposita fuit in Grialii praefatione. Ait Isidorus de Leovigildo aera 606: Hermenegildum deinde filium imperiis suis tyrannizantem obsessum exsuperavit. Neminem insolentia vocis tyrannizantem offendi debere, neque propter eam vocem Historiam Gothorum Isidoro abjudicare, Grialius reponit: qua eodem in argumento Rodericus Toletanus usus est. Contra observat Nic. Antonius potuisse Rodericum ex hac Historia Gothorum [Col. 0553D] talia verba sumere; quin eam pro Isidoriana haberet. Ergo ipse Isidorum tuetur ex usitata vocabuli tam apud Graecos quam apud Latinos acceptione, qui regis et tyranni nomine promiscue usi sunt. Plato 705 et Aristoteles tyrannum pro justo principe posuerunt. Ita apud Latinos Virgilius, Horatius, Avienus, alii, ut vel ex vulgaribus lexicis patet. Pro omnibus tamen, addit Nic. Antonius, ad rem Isidori habeo Joannem Biclarensem, qui non aliter locutus fuit de Hermenegildo anno III Tiberii imperatoris: Filius ejus Hermenegildus, factione Gosuinthae reginae tyrannidem assumens, in Hispali civitate rebellione facta se recludit

26. Haec autem Joannis Biclarensis verba, quae Nic. Antonius pro se affert, potius ipsi adversantur: [Col. 0554A] nam dum vult probare apud Isidorum Hermenegildum tyrannum, id est justum principem vocari, verba profert quibus tyrannis Hermenegildi cum rebellione conjungitur: quod idemmet agnovit: Improbavit fortasse, ait, principis factum Biclarensis, qui tunc in Hispania florebat, quamvis a rege haeretico (Leovigildo) male multatus.

27. Quaeram igitur, cum Isidorus asseruit Hermenegildum imperiis patris tyrannizasse, improbavitne factum principis? Addam vocem quidem tyrannus aliquando in bonam partem fuisse acceptam, sed procedente tempore semper, aut fere semper, in malam. Auctorem habeo Isidorum nostrum lib. I Etym. cap. 31, et lib. IX cap. 3. Quamvis autem neque Isidorus, neque Biclarensis tyrannidem Hermenegildi accipiant [Col. 0554B] pro crudeli et barbaro regimine, tamen accipere possunt pro imperio contra jus ac fas arrepto; quod in Isidoro arguunt adjecta verba imperiis suis. Nam Hermenegildum tyrannizare imperiis patris innuere videtur eum in patris imperium sine ullo jure invasisse. Hoc sensu Isidorus in eadem Historia vocem tyrannidis usurpare solet, ut aera 639 de Liuva: Quem in primo flore adolescentiae Witericus, sumpta tyrannide, innocuum regno dejecit. Quid, quod in historia Suevorum Isidorus Hermenegildum rebellem vocat? sic prope finem de Mirone rege Suevorum: Deinde in auxilium Leovigildo Gothorum regi adversus REBELLEM FILIUM expugnandum Hispalim pergit.

28. Josephus Perezius in ecclesiasticis suis eruditissimis dissertationibus Salmanticae 1668, quarum [Col. 0554C] cum laude mentio facta est in litteratorum Diario Parmae 1690, pag. 81, notandis verbis in hoc argumento versatus est pag. 272: »Sed illud omnem admirationem superat, eumdem Biclarensem, Leovigildo homini Ariano infensum, et a quo in exsilium missus fuerat, haec de S. martyre scribere: Leovigildus 706 rex exercitum ad expugnandum tyrannum filium colligit. At longe mirabilius Isidorum, Leandri fratrem, quem ille parentis loco habuit, quique Hermenegildi catholici partibus favit, nec Leovigildi scelera tacite tulit, quemque nostrates historici produnt principem martyrem sanguine contigisse: hunc, inquam, pene incredibile videtur haec de Hermenegildo litteris consignasse: Hermenegildum filium imperiis suis tyrannizantem, ante obsessum, [Col. 0554D] exsuperavit. Jam apud utrumque de miraculis quae in ejus passione accidisse Magnus Gregorius locuples testis est, altissimum silentium . . . Et tamen ea, cum tot scateant difficultatibus, omnes eruditi concoquunt, neque in suspicionem sive Biclarensis, sive Isidori Chronicon adducunt.« Scilicet nondum in vulgus prodierat Aguirriana Collectio Conciliorum Hispaniae.

29. His enim difficultatibus ut sese expediat cardinalis Aguirrius, propugnat, tom. II Concil. Hisp., pag. 422, Chronicon Biclarensis his omnibus in locis ab aliquo Ariano depravatum esse quibus Hermenegildi tyrannis et rebellio affirmantur, nulla habita martyrii ejus mentione. Sed incassum doctissimus cardinalis laborat: cum enim omnia mss. exemplaria [Col. 0555A] consentiant, cum multa alia in Biclarensis et Isidori Chronicis contra Arianos luculentiora testimonia intacta permaneant, non ita facile opinionis suae fautores inveniet. Gregorius quoque Turonensis, quem pro se eminentiss. Aguirrius allegat, extra Hispaniam eodem tempore simili modo de Hermenegildo scribebat lib. VI Hist. Franc., num. 43: Nesciens miser, judicium sibi imminere divinum, qui contra genitorem quamlibet haereticum talia cogitaret. Certe nemo sanus affirmabit ea verba in Gallia ab Ariano aliquo haeretico in codices Gregorii Turonensis fuisse intrusa.

30. Ut argumentum hoc enucleatius explicetur, multiplex distinguenda est quaestio. 1. An Hermenegildus, bello adversus patrem suscepto, injuste se [Col. 0555B] gesserit? 2. An saltem dubia causa fuerit, in qua alii pro Hermenegildi justitia senserint, alii contra. 3. An licet Hermenegildus bellum adversus patrem clare injustum susceperit, nihilominus vere martyr obierit? 4. An ante Maurorum irruptionem in Hispaniam martyrium S. Hermenegildi a nostris scriptoribus commemoratum fuerit, vel potius quaenam exstiterit tanti silentii de eo martyrio causa? Primam quaestionem nobis in promptu 707 non est definire, cum non omnia rei adjuncta, ex quibus belli justitia pendet, perspecta habere possimus. Florezius tom. VI, pag. 377, injustum bellum adversus patrem ab Hermenegildo motum pronuntiat, neque alia de causa nonnullas urbes Hermenegildo adhaesisse, nisi quod ejus pater haereticus esset. Ex Chronico Biclarensis [Col. 0555C] ad annum 579 constat, quod Leovigildus rex Hermenegildo filio suo filiam Sisberti regis Francorum (Ingundem) in matrimonium tradidit, et provinciae partem ad regnandum tribuit. Cum jam esset rex constitutus Hermenegildus, quis neget potuisse aliquam oriri justam causam cur sui regni jura adversus patrem tueretur?

31. De causa belli Biclarensis id tantum addit: »Leovigildo ergo, quieta pace regnante, adversariorum securitatem [al., securitate] domestica rixa conturbat. Nam eodem anno filius ejus Hermenegildus, factione Gosuinthae reginae tyrannidem assumens, in Hispali civitate rebellione facta recluditur, et alias civitates atque castella secum contra patrem rebellare fecit.« Domesticam rixam vocat, [Col. 0555D] quia origo dissensionis ex rixa inter Ingundem Hermenegildi uxorem, et Gosuintham Leovigildi uxorem, videtur nata. Florezius contendit legendum factione Ingundis reginae; nam Ingundis Hermenegildum permovisse creditur ut bellum contra patrem gereret. Satis id probabile est: sed cum Ingundis esset catholica, Gosuintha ariana, atque ipse Florezius consentiat Gosuintham rixae occasionem dedisse, imo cum Gosuintha caput hujus sceleris, ut ait Turonensis lib. V, cap. 39, id est persecutionis a Leovigildo adversus catholicos excitatae fuerit, sive legatur factione Ingundis, sive Gosuinthae, semper remanet quaerendi locus an Leovigildus primus a Gosuintha permotus, an Hermenegildus ab Ingunde, [Col. 0556A] causam belli dederit, et cuinam ratio faverit? Quid enim si Leovigildus, sciens Hermenegildum ad fidem catholicam conversum, regnum ejus primus vexare coepit? Neque id difficile est credere, siquidem Leovigildus, ut Isidorus in Chronico scribit, Arianae perfidiae furore repletus, in catholicos persecutione commota, plurimos episcoporum exsilio relegavit, ecclesiarum reditus et privilegia abstulit, multos quoque terroribus in Arianam pestilentiam impulit, etc. An is aequo animo ferret religionem catholicam, agente maxime Leandro, in Hermenegildi regno florere, illucque catholicos a se vexatos confugere? Audi nunc Gregorium Magnum, qui lib. III Dialogorum, cap. 31, postquam 708 conversionem Hermenegildi retulit, sic pergit: Quem pater Arianus, ut ad [Col. 0556B] eamdem haeresim rediret, et praemiis suadere, et minis terrere conatus est. Haec causam bello dedisse videntur. Addit illico S. Gregorius: Cumque ille constantissime responderet nunquam se veram fidem posse relinquere, quam semel agnovisset, iratus pater eum privavit regno, etc. Apertius S. Gregorius Turonensis lib. VI, cap. 39, de Hermenegildo: Commotus ad ejus (Ingundis) praedicationem conversus est ad legem catholicam: ac dum chrismaretur, Joannes est vocitatus. Quod cum Leovigildus audisset, coepit CAUSAS QUAERERE qualiter eum perderet. Ille vero haec intelligens, ad partem se imperatoris jungit, etc.

32. At Biclarensis et Isidorus factum Hermenegildi condemnant, et tanquam rebellionem traducunt. Id jam ad secundam quaestionem pertinet. [Col. 0556C] Dubia enim, ut mihi videtur, eo tempore fuit Hermenegildi causa, in qua alii belli rationes idoneas, ut fit, crederent, alii ineptas. Certe ego existimo Leandrum, virum sanctissimum ac doctissimum, bellum Hermenegildi non improbasse. Ut enim cap. 18 ostendi, Leander ab Hermenegildo Constantinopolim missus fuit, ut auxilium ab imperatore contra Leovigildum impetraret: quod verba Gregorii Magni innuunt: Te illuc injuncta pro causis fidei regis Wisigothorum legatio perduxisset. Superato autem Hermenegildo, et regnante jam Recaredo, quo tempore Biclarensis scribebat, aut rationes Leovigildi contra Hermenegildum magis patuerunt, aut majores vires quodammodo ab effectu ipso acquisierunt: neque decebat eos, si qui fortasse adhuc [Col. 0556D] Hermenegildi fautores remanserant, antiquis rationibus pro Hermenegildo renovatis, ad novos tumultus instigari.

33. Illud certissimum, quod tertio loco quaerendum dixi, Hermenegildum vere martyrem obiisse, etiamsi concedere velimus injustum bellum eum adversus patrem excitasse. Nec refert quod Gregorius Turonensis, qui extra Hispaniam scribens, fortasse non totam rei seriem cognovit, miserum Hermenegildum vocarit: de quo Gregorii Turonensis loco sic Baronius ad annum 584, num. 4, Sed in eo quam prudens, ipse viderit, dum appellat MISERUM Hermenegildum, etc. Quasi non monuisset Dominus, pietati erga Deum patrem, matrem, et omnia posthabenda. [Col. 0557A] Sed a nobis causa potissimum mortis illatae consideranda est, quam Gregorius Turonensis ignorasse 709 videtur, qui, ut ego puto, narrationem suam contexuit ex fide Oppilae legati a Leovigildo ad Chilpericum missi: nam Leovigildus timebat ne Childebertus exercitum ad ulciscendam sororis suae injuriam commoveret, ut Gregorius refert lib. VI, c. 4, ubi colloquium a se cum Oppila de religione habitum exponit. A patre Hermenegildus jussus est interfici, quod nollet catholicam religionem abjurare, ut fuse narrat locupletissimus testis Gregorius Magnus lib. III Dialog., cap. 31, qui gloriosum Hermenegildi martyrium summis laudibus celebravit. Consentiunt Martyrologia vetera Usuardi, Adonis, Wandalberti, Fuldense. In multis Chronicis antiquis idem Hermenegildi [Col. 0557B] martyrium praedicatur. Juvat etiam advertere Dialogos Gregorii Magni, quibus historia martyrii S. Hermenegildi continetur, nostris Gothicis Patribus haud fuisse ignotos; nam Ildefonsus cap. 1 de Vir. illustr. eos ita laudat: Quem quidem Codicem Dialogorum maluit appellare: in quibus libris quanta divinitatis lateant sacramenta, et in amore coelestis patriae mira documenta, studiosus potest facile cognoscere lector. Paulus etiam diaconus Emeritensis de Vita et Miraculis Patrum Emeritensium scripsit, ut nullus ambigat, ait in prologo, quae sanctissimus egregiusque vates Romanae praesul urbis Gregorius, inflammatus Paracleti charismate spiritus, Dialogorum in libris veridico edidit praenotationis stylo. Sed hinc rursus major mirandi causa exsurgit: nam Paulus non solum [Col. 0557C] prae oculis habuit relationem martyrii S. Hermenegildi a Gregorio Magno expositam, sed etiam verba quaedam ex ea narratione Gregorii exscripsit, Hermenegildi tamen mentionem studiose praetermisit. Audi Gregorium: Post cujus (Leovigildi) mortem Recaredus rex NON PATREM PERFIDUM, SED FRATREM MARTYREM SEQUENS, ab Arianae haeresis pravitate conversus est: totamque Wisegothorum gentem ita ad veram fidem perduxit, ut . . . , etc. Expende nunc verba Pauli cap. 16, Post cujus crudelissimam mortem venerabilis vir Recaredus princeps filius ejus . . . NON PATREM PERFIDUM, SED CHRISTUM DOMINUM SEQUENS, ab Arianae haereseos pravitate conversus est, totamque Wisegothorum gentem mira praedicatione ad veram fidem perduxit. Vides ut Paulus, ne martyrem Hermenegildum [Col. 0557D] nominaret, etiam venustatem, quae verbis Gregorii inest, amisit: multo enim venustius est non patrem perfidum, sed fratrem martyrem sequens, quam non patrem perfidum, sed Christum 710 sequens, ab Arianae haereseos pravitate conversus est, etc. Scribebat Paulus Isidori tempore, atque iisdem, ut puto, causis, Hermenegildi martyrium silentio praeterivit.

34. Quid ergo est causae quamobrem scriptores veteres Hispani vix ullum nobis de tam glorioso Hermenegildi martyrio testimonium reliquerint? Haec enim est quarta quaestio. Nam quod vix ulla mentio ejus martyrii apud antiquos nostros Patres aut scriptores reperiatur, extra controversiam est. Nam Biclarensis de Hermenegildi morte solum habet [Col. 0558A] ad annum 585: Hermenegildus in urbe Tarraconensi a Sisberto interficitur. Et mox ad annum 587: Sisbertus interfector Hermenegildi morte turpissima perimitur. Et Biclarensis quidem gratiam fortasse inire voluit a Recaredo, qui tunc regnabat, et cui displicuisset audire fratrem suum Hermenegildum iniquo jussu patris martyrium passum. Gregorius enim Turonensis, qui alioquin miserum Hermenegildum appellavit, narrat Leovigildum sacramentum dedisse, ne Hermenegildus humiliaretur, ac nihilominus, postquam Hermenegildus ad patris pedes se prostraverat, jussisse filium veste vili indutum in exsilium mitti, deinde etiam morti tradidisse. Quid autem Isidorus, qui omnino de morte Hermenegildi tacuit, cum Sisebuti vel Suinthilae tempore scriberet? Grialius aliique [Col. 0558B] suspicantur aliquid deesse in Isidoro, quo martyrium Hermenegildi assereretur. Et sunt quidem duo Chronica Isidoriana in bibliotheca Urbino-Vaticana, num. 382, olim 606, et num. 392, olim 609, quibus ita res exprimitur: Gothi per Hermenegildum Leovigildi regis filium bifarie divisi mutua caede vastantur, et ipse martyrio coronatur. Sed cum haec chronica multis in locis, et extra Hispaniam quidem sint interpolata, et cum vetera exemplaria genuini Chronici Isidoriani extremis illis verbis careant, Isidorum pro Hermenegildi martyrio allegare non possumus, ac ne suspicari quidem ea in parte Chronicon mutilum esse. Quis enim et qua de causa in antiquissimis exemplaribus ea verba delere voluisset?

[Col. 0558C] 35. Aliam viam init Nic. Antonius: Quidquid sit, inquit, de omissione ista, qualiscunque fuisset historiae auctor, dummodo catholicus, expostulari dignus est. Ea tamen brevitate constat opus, ut summa tantum capita, quae ad res gestas regum pertinent, attingere voluisse videatur. Verum res ipsa flagitare videbatur, 711 ut injecta Hermenegildi mentione, in Chronico, vel certe in Historia Gothorum, ubi fusiori calamo minutiora alia enarrantur, duo saltem verba de ejusdem martyrio adderentur. Et de industria mentionem obitus S. Hermenegildi ab Isidoro fuisse praetermissam suadet Pauli Emeritensis exemplum, de quo num. 33.

36. Difficultatem auget quod plerique alii scriptores Ecclesiae Gothicae martyrii S. Hermenegildi non [Col. 0558D] meminerunt, neque de eo officium a Gothis, aut, qui successerunt, Mozarabibus in eorum liturgiis peractum fuit. Ac fortasse nemo alius ex Patribus Gothicis pro martyrio S. Hermenegildi allegari poterit, nisi is cujus opera non multis ante annis Florezius tom. XVI Hisp. sacr. primus vulgavit, S. Valerius abbas, qui, exacto jam saeculo ab Hermenegildi obitu, in opusculo de vana saeculi sapientia n. 8 agmina martyrum celebrans obiter ait: De regali vero fastigio meminimus Caesarem nomine Crispum, regem Gothorum Hermenegildum, regemque barbarorum Aucuia, Hippolytum ducem, Georgium comitem, et reginam nomine Alexandriam. Nomina Aucuiae et Alexandriae fortasse corrupta sunt. Crispus certe [Col. 0559A] inter martyres referri non debet. Atqui Gregorius Magnus ex fide Hispanorum martyrium Hermenegildi fuse commemorat: ita enim narrationem exorditur: Sicut multorum qui ab Hispaniarum partibus veniunt, relatione cognovimus nuper, Hermenegildus rex, etc., ubi alii distinguunt, cognovimus, nuper Hermenegildus rex, quod mihi minus placere dixi cap. 18. Testimonium quoque idem S. doctor praebet de cultu Hermenegildo ab Hispanis exhibito: Unde et factum est, quatenus corpus illius, ut videlicet martyris, jure a cunctis fidelibus venerari debuisset. Oportet ergo causam aliquam politicam ab ipso Recaredi tempore exstitisse, ob quam Hispani aequales martyrium Hermenegildi litteris consignare noluerint. Hanc ego causam repeto non tam ex eo quod [Col. 0559B] Recaredus memoriae patris Leovigildi consultum vellet, aut factionem Hispanorum qui pro Hermenegildo steterant, exstinguere conaretur, quam quia, superstite adhuc filio Hermenegildi, Childebertus et Guntramnus reges Francorum novas res contra Hispaniam moliebantur, ulturi etiam injurias, ut putabant, Ingundi sorori Childeberti et uxori Hermenegildi illatas.

37. Paulus diaconus de gestis Longobardorum lib. III, num. 21, sic ad rem nostram: »Interea Childebertus rex Francorum bellum 712 adversum Hispanos gerens, eosdem acie superavit. Causa autem hujus certaminis ista fuit: Childebertus rex Ingundem sororem suam Hermenegildo, Leovigildi regis filio, in conjugium tradiderat. Qui Hermenegildus [Col. 0559C] praedicatione Leandri episcopi Hispalensis, atque adhortatione suae conjugis ab Ariana haeresi, qua pater suus languebat, ad catholicam fidem conversus fuerat: quem pater impius in ipso sacrato paschali die securi percussum interemerat. Ingundis vero post mariti et martyris funus de Hispaniis fugiens, dum Gallias repedare vellet, in manus militum incidens, qui in limite adversum Hispanos Gothosque residebant, cum parvo filio capta atque in Siciliam deducta est, ibique diem clausit extremum, filius vero ejus imperatori Mauricio Constantinopolim est transmissus.« Non explicat Paulus quo anno id bellum acciderit quo Gothi a Childeberto superati sunt: neque ea Gallorum victoria aliorum historicorum testimonio comprobatur. Nam Childebertus [Col. 0559D] post martyrium Hermenegildi bis adversus Gothos arma movit ac bis magna suorum strage superatus fuit, primum anno 585, tum anno 589, ut Pagius computat.

38. Gregorius Turonensis loquens lib. VIII, cap. 28, de gestis anno decimo Childeberti regis, qui annus est Christi 585, ita habet: »Ingundis a viro cum imperatoris exercitu derelicta, dum ad ipsum principem cum filio parvulo duceretur, in Africa defuncta est et sepulta. Leovigildus vero Hermenegildum filium suum, quem ante dicta mulier habuit, morti tradidit. Quibus de causis commotus Guntramnus rex exercitum in Hispaniam destinat, etc.« Hoc bellum, vivente adhuc Leovigildo, per Recaredum gestum fuit, qui, [Col. 0560A] ut auctor est Biclarensis, victor ad patrem patriamque rediit. Deinde anno 587, ut narrat Turonensis lib. IX, cap. 16, Recaredus jam catholicus legatos ad Childebertum et Guntramnum pro pace et amicitia stabilienda misit, quos cum Childebertus benigne accepisset, Guntramnus respondit: »Qualem mihi fidem promittere possunt, aut quemadmodum a me credi debent qui neptem meam Ingundem in captivitatem tradiderunt, et per eorum insidias et vir ejus interfectus est, et ipsa in peregrinatione defuncta? Non recipio ergo legationem Recaredi, donec me Deus ulcisci jubeat de his inimicis.« Secutum ergo est anno 588 bellum quo Claudius dux Lusitaniae 713 exercitum Francorum penitus delevit, ut uno ore Biclarensis, Turonensis, Isidorus, [Col. 0560B] aliique narrant.

39. Dum ergo res in eo erant statu, nihil est mirum si scriptores Hispani causae Hermenegildi non multum faverint, praesertim quia filius ejus Athanagildus superstes Constantinopoli commorabatur. Quandiu is vixerit incertum; sed ad eum quidem veluti ad regem et nepotem exstant litterae Brunichildis reginae, et Childeberti regis Francorum tom. I Chesnii Scriptor. Histor. Franc., pag. 867, et in append. ad Opera S. Gregorii Turonensis editionis Maurinae. Apud eminentiss. Aguirrium tom. II Concil. Hisp., pag. 407, indicari video dissertationem ms. D. Joannis Lucae Cortes, qua antiquis monumentis is probabat, ex filio S. Hermenegildi Athanagildo, post aliquot generationes interjectas, Hispaniae [Col. 0560C] reges prodiisse. Semel autem ac ratio isthaec politica de martyrio Hermenegildi tacendi Hispanorum animis insedit, facilius fuit ut silentium deinceps continuaretur, donec, gloriosi martyris cultu in exterorum martyrologiis et historiis passim celebrato, rebus quoque Hispaniae in alium ordinem conversis, publica illi veneratio in Hispania fuit exhibita.

40. Haec satis probant obsequium, quod dixi, veterum Hispaniae episcoporum erga reges, ut multa saepe dissimulaverint, ne offensio aliqua ac rerum perturbatio exoriretur. Erant multa alia quae adderem; sed cum longior haec quam putaveram evaserit oratio, unum tantum indicabo quod ad historiam quoque Isidori de Gothis pertinet. In fine Chronici de Sisebuto ait: Judaeos sui regni subditos ad Christi [Col. 0560D] fidem convertit. Vivebat scilicet tunc Sisebutus: adeoque ejus factum improbare prudenter praetermisit. At in historia Gothorum post Sisebuti obitum sententiam suam aperuit: Qui initio regni Judaeos ad fidem Christianam permovens, aemulationem quidem habuit, sed non secundum scientiam; potestate enim compulit quos provocare fidei ratione oportuit. Eadem erat aliorum episcoporum sententia, quamvis Sisebuti legi neminem repugnasse constet: nam in concilio Toletano congregati anno 633, cap. 57, praeceperunt, nemini deinceps ad credendum vim inferre [Forte inferri] . . . sicut factum est temporibus religiosissimi principis Sisebuti, etc.

41. Peculiaris quaedam animadversio est Thomassini [Col. 0561A] de Vet. 714 et Nov. Eccles. Discipl. part. III, lib. I, cap. 40, num. 14, »Sed nec illud abhorret a vero, sanctissimos nonnunquam viros potuisse tantisper ab orbita recta deflectere, et canonicarum regularum observantia accurata, sive per incogitantiam, sive torrente abreptos consuetudinis, sive ut nescio quo charitatis vinculo accommodarent se principis voluntati, ex quo uberiores postea fructus sperarent ad Ecclesiae dignitatem et salutem redituros.« Sed illud certius plerumque multa adjuncta rerum latere, quae si paterent, in adornanda sanctissimorum veterum Patrum apologia parum esset laborandum.



CAPUT LXXX. Liber Isidori de Viris illustribus. Editiones hujus libri, mss. exemplaria. Praefatio Zaccariae. Harduini deliria contra pleraque veterum scripta perstringuntur.

[Col. 0561B] 1. Praenotatio Braulionis de Isidori libris subjuncta esse solet hujus de Viris illustribus libro. Quod ex Braulionis mente factum constat: sic enim ait: de Viris illustribus librum unum, cui nos ista subjunximus. Ildefonsus in Isidori elogio librum de Viris illustribus non commemoravit, ut Oudinus et Cellierius animadvertunt; sed addere debuissent causam silentii Ildefonso idoneam fuisse quod in praefatione sua ad supplementum, sive auctarium ejusdem libri clare illum expresserit: »Deinceps vir prudentissimus, Hispalensis sedis Isidorus episcopus, eodem ductu quosque viros optimos reperit, in annotationem subjunxit, siquidem non omnia perscrutatus abscessit.« Et in fine praefationis: »Sane beatissimum Gregorium [Col. 0561C] sanctae memoriae Isidorus annotaverat: sed quia non tantum de operibus ejus dixit, quantum nos sumus experti, ideo renotationem illius submoventes, quaeque de illo novimus, stylo pleniore notamus.« Hunc eumdem librum plerique alii Isidoro adjudicant, cap. 46 et 47 laudati. Sigebertus autem Gemblacensis, qui librum quoque de Scriptoribus ecclesiasticis scripsit, et Isidori Opera recensuit, librum Isidori de Viris illustribus non expressit, quem neque legisse videtur, ut observat Suffridus Petri in epist. dedicatoria, et ad cap. 98 Gennadii: adeoque multi sunt qui in utroque opere Isidori et Sigeberti commemorantur. Oudinus, 715 et Cellierius silentium Sigeberti et Ildefonsi excusant, quod hi operum historicorum Isidori non meminerunt.

2. Tria tamen sunt hactenus vulgata exemplaria, [Col. 0561D] primum brevius capitibus 33 comprehensum, alterum auctius ad capita 46 protractum, tertium primis illis 33 capitibus constans, adjectis aliis tanquam incerti auctoris tredecim capitibus, quae in exemplari auctiori Isidoro ascribuntur. Crediderim errorem aliquem latere in alio Isidori catalogo, a Bayerio not. ad lib. V, n. 216, Biblioth. vet. Hisp., ita indicato: In bibliotheca Cottoniana in Julio, lit. F, num. 7, pag. 14, exstat Catalogus virorum illustrium, sive ecclesiasticorum scriptorum a passione Christi usque ad XIV annum Theodosii ex Isidoro Hispalensi. Liber de Viris illustribus, 33 capitibus, quorum primum est de Hosio, comprehensus, prodiit in primis editionibus, ut in Bignaeana et aliis. Librum auctiorem 46 capitibus [Col. 0562A] constantem cum brevi Isidori praefatione Grialius edidit notis Joan. Baptistae Perezii, quas Labbeus in dissert. de Script. eccles. doctissimas vocat, illustratum. Sed fallitur Labbeus cum multis aliis, qui putant notas editionis Regiae Matritensis a Loaisa fuisse compositas: quidquid sit, an Loaisa, quod nonnemo asserit, operam suam cum Grialio contulerit, ut editio Regia correcta prodiret. Hic liber recusus fuit a Breulio, qui primum librum de Scriptoribus ecclesiasticis, qualem in editione Bignaeana reperit, edidit, deinde editionem Matritensem nactus, antequam suam absolveret, ex ea librum de Viris illustribus auctum sumpsit, inverso tamen ordine; nam librum Ildefonsi de eodem argumento praemisit quem postponendum fuisse idem postea animadvertit.

[Col. 0562B] 3. Loaisa in Collectione Conciliorum Hispaniae 33 capita editionis Bignaeanae produxit, et post Ildefonsi librum de Viris illustribus tredecim alia capita de Xysto papa, etc., adjunxit, quae sine certo auctoris nomine protulit. Loaisae exemplum alii secuti sunt, et, quod mireris, Aguirrius ipse in collectione Conciliorum Hispaniae, qui editionem regiam Matritensem Operum Isidori omnino ignorasse videtur: nam in libro S. Ildefonsi primum caput, quod est de S. Gregorio Magno, et exstat in editione Matritensi, praetermisit; quia scilicet in editione Loaisae illud non invenit. Praeferenda certe est editio Matritensis, ut agnovit etiam Zaccaria in praefatione mox afferenda, quamvis ipse ordinem Fabricianae 716 editionis retinere voluerit, quia Bibliothecam ecclesiasticam [Col. 0562C] Fabricii rursus typis committere susceperat.

4. Florezius tom. V. Hisp. sacr. librum eumdem Isidori, nonnullis a se notis recensitum, publicavit ad normam editionis Matritensis, quam etiam secutus fuit doctissimus editor Operum Patrum Toletanorum tom. I, qui eruditis observationibus Vitam S. Ildefonsi, a S. Juliano scriptam, et Vitam S. Juliani a Felice Toletano antistite compositam, tom. II illustravit: siquidem hae duae vitae post Ildefonsi librum de Viris illustribus in editione Matritensi prodierant. Nobis ab hac ipsa editione recedere non licet. Exstant quidem plures Codices, in quibus liber incipit ab Hosio, ut Codex Aemilianensis a Bayerio indicatus, anno 994 scriptus, ubi fol. 346: Hucusque Gennadius. Exhinc Isidorus Spalensis incipit. I Osius [Col. 0562D] Cordubensis. Sed praeter Codices a Zaccaria laudatos alii quoque sunt qui opus integrum exhibent, quale Perezius recensuit, ut modo constabit. Duo quoque Codices ex Bandinio cap. 44 descripti, alter Mediceus, alter Florentinus S. Crucis, initium ducunt a Xysto, quamvis Bandinius addat in Codice Mediceo, cui Florentinum S. Crucis similem dicit, solum 38 esse capita, diverso etiam ordine disposita. Ac sane ultimum caput indicatur de Severo, cum in editis et plerisque aliis mss. liber in Maximo Caesaraugustano terminetur. Nic. Antonius, quamvis dubius aliquando haeserit de auctore 13 capitum quae Loaisa separata ediderat, tamen libro V, num. 112, aequum esse pronuntiavit Isidorum auctorem agnoscere. Neque huic judicio, cum de Isidoro agit, prolato obstat, [Col. 0563A] quod etiam postea de ea re dubitare videatur: nam cum bibliotheca vetus opus posthumum sit, et saepe ea quae ordine posteriora sunt, anteriori tempore scripta esse contingat, tenendum est eum prius dubitasse, et hanc suam dubitationem litteris consignasse, deinde dubitationem deposuisse, quin ea quae in alienis quodammodo locis scripta jam erant, deleverit morte praeventus, et opus non absolutum relinquens.

5. Manu exarati Codices hi a me visi sunt, Vaticanus 1974, in quo Vita Orosii exstat, quae a nonnullis Isidoro in libro de Vir. illustr. ascribitur, sed falso, ut cap. 96 dicam. Ea Vita ad appendices a nobis rejicietur. Codex Vaticanus 4827, cap. 97, in quo est Continuatio Ildefonsi ad librum Isidori de [Col. 0563B] Vir. illustr. Codex 717 Regio-Vaticanus 119, de quo cap. 99, in quo tantum exstat caput 27, al. 14 de S. Fulgentio. Regio-Vatic. 349, de quo cap. 100, librum exhibet de Vir. illustr., initio ducto a Xysto, et addito elogio Isidori auctore Braulione. Alius Regio-Vatic. 551 ibid. exorditur ab Hosio, ut in editione Bignaeana. Codex Urbinas 60, de quo cap. 104, solum habet caput de S. Joanne Chrysostomo. In Urbinate 382, cap. 104, est liber de Vir. illustr. cum Braulionis praenotatione et continuatione Ildefonsi, eo fere ordine quo apud Grialium. In Ottoboniano 302, cap. 105, caput de Vita S. Juliani Toletani. In Ottob. 849, cap. 106, liber de Vir. illustr. capitibus 33 et praenotatione Braulionis constans, initio ducto ab Hosio. In Ottobon. 1720, cap. [Col. 0563C] 106, sine titulo et praefatione: De Xysto papa, etc., subjuncta praenotatione Braulionis de S. Isidoro, et libro S. Ildefonsi de Vir. illustr.

6. Editionem hujus libri simul cum aliis de eodem argumento Zaccaria paraverat, antequam de Isidori omnibus Operibus excudendis cogitationem suscepisset. Habeo ejus notas ex variis auctoribus collectas, quarum mihi suo loco erit usus, et praefationem quam subjicio.


Incipit Isidori Additio ad libros S. Hieronymi et Gennadii de Scriptoribus ecclesiasticis. In novam hanc editionem Praefatio.

7. Titulum atque ordinem Fabricianae editionis servavi, ne ab ea nimis abluderet isthaec editio. Caeterum fuere quae persuaderent utrumque immutandum. [Col. 0563D] Nam ad titulum quod attinet, cum Braulio, antiquissimus ille rerum Isidorianarum scriptor, doceat disertis verbis, librum hunc de Viris illustribus fuisse praenotatum, mirum est Loaisam, Miraeum, Aguirrium aliosque, eo praetermisso titulo, hunc alium cudisse Additionis ad libros S. Hieronymi et Gennadii de Scriptoribus ecclesiasticis.

8. De ordine dicam, ubi libelli hujus editiones percensuero. Hae autem duas veluti in classes tribui possunt. Nam iisdem quibus caetera S. Doctoris opera, typis excusus est, Parisiensibus nempe an. 1580, curante Margarino de la Bigne, Matritensibus an. 1599 cum adnotationibus Joannis Baptistae Perezii tum Canonici Toletani, Segobricensis deinde episcopi; atque iterum Parisiensibus an. 1601, opera Jacobi du Breul. Praeterea Suffridus Petri Carthusiensis [Dele Carthusiensis] cum eos, qui scriptorum ecclesiasticorum catalogos texuerunt, suscepisset uno volumine comprehendere, librum quoque Isidori Coloniae an. [Col. 0564A] 1580 emisit in lucem. 718 Sed et illum Garsias Loaisa an. 1593 intulit in Matritensem suam Conciliorum Hispaniae editionem. Accessit his Francofurtensis editio Andreae Schotti, Societatis nostrae viri doctissimi, qui in Hispania illustrata ipsum hunc libellum rursus typis exprimi jussit, suis adnotationibus explicatum. Miraeus an. 1629 eodem libro suam auxit Bibliothecam ecclesiasticam, quam Antuerpiae divulgavit. Cardinalis quoque Aguirrius (Tom. III Conciliorum Hispaniae, pag. 71 seqq.) suis margini ascriptis, atque Schotti ad calcem rejectis animadversionibus, emendatum illustratumque commentariolum istud protulit. Mitto, quam prae manibus habemus, Fabricii editionem.

9. Jam vero Matritensis illa editio ad septem mss. libros exacta, praesertim vero ad exemplar Fontis Sancti, apud Galistaeum Cauriensis dioecesis, quadraginta sex capitibus constat, a Sixto Romanae urbis episcopo initio ducto. Nam priora quatuordecim capita, si quintum excipias de Osio, caeterae editiones [Col. 0564B] vel plane omittunt, vel ut appendiculam incerti auctoris Isidori et Ildefonsi libellis adjungunt, ab Osio exordium Isidoriano commentario dantes. Atque equidem existimo capita haec vere ad Isidorum spectare cum praefatiuncula, quam infra invenies. Nihil enim in his capitibus (suppleo exstat, quod Isidoro indignum sit). Vossius (de Hist. Lat. l. II, cap. 25) ait de Isidoro: Etiam opusculum composuit de XLVI viris illustribus, quod ms exstat Cantabrigiae in bibliotheca Collegii S. Benedicti, et Oxonii in Collegio Mertonensi. Quae quidem verba indicant non qualecunque opus hoc esse, sed ipsum illud in quadraginta sex capita distributum, quod in Matritensi editione habemus. Quamobrem Hispano illi Codici auctoritas accedit duorum Codicum Anglicanorum. Praefatiuncula vero quam Miraeus objicit, nihil habet difficultatis, si ad Hieronymi atque Gennadii libros cum doctissimo Perezio referatur. Itaque immutandus esset ordo, ac Matritensis editio prorsus repraesentanda.

[Col. 0564C] 10. Etsi tamen nec titulum, nec ordinem Fabricianae, ut par erat, abjeci, multa tamen contuli, ut libellus iste in nostra hac editione absolutissimus prodiret. Nam Fabricianam editionem cum Matritensi et Aguirriana contendi, atque ex utraque varias lectiones excerpsi. Adnotationibus quoque Miraei et Fabricii nostras adjeci, nec Perezii, Schotti atque Aguirrii observationes praetermisi. Qua in re eos imitatus sum qui veteres auctores cum notis Variorum divulgarunt, nec enim Fabricii methodus placet, quam tamen in Hieronymo et Gennadio servavi, typographi et sumptibus parcens, et festinationi indulgens, varia isthaec commentaria seorsim edentis; sed suis quaeque locis ascripsi, addito tantum auctoris nomine, ubi aliorum animadversiones exhibeo, ut a meis facile secernantur. Sed ad librum ipsum accedo.

11. Ex hac praefatione colligitur Zaccariam Bibliothecam ecclesiasticam Fabricii recudere cogitasse. Sed etsi festinationem typographi commemorat, [Col. 0564D] tamen conatus ad exitum perductus non fuit. Vidi inter ejus jam defuncti schedas fascem magnum chartarum 719 cum ipsa Bibliotheca ecclesiastica Fabricii ad eam quam dixi editionem destinatum. Quod de titulo ait, id ita se habet. Isidorus Hieronymum et Gennadium secutus est: sed ipsius Hieronymi liber a multis de Scriptoribus ecclesiasticis inscribitur, quod ab Hieronymi mente alienum non est. Nam epist. 89 ad Augustinum asserit, quod titulus libri sui a plerisque emendatoribus imperitis, de Auctoribus, dicatur inscriptus, cum appellandus sit de illustribus Viris, vel proprie de Scriptoribus ecclesiasticis. Priorem inscriptionem de Vir. illust. elegisse videtur Isidorus, ut ex Braulione arguitur. Cum unam [Col. 0565A] et alteram Zaccariae praefatiunculam ad Isidori Opera edenda ab ipso paratam in medium protulerim, cur aut alias ejus lucubrationes silentio premerem, aut, si qua inde gloria oriri posset, mihi arrogarem? Audio enim esse aliquos qui, cum nondum viderint quid ego typis sim commissurus, Zaccariam a me ne nominari quidem vulgo jactant. In quo illi quidem multis de causis vehementer errant. Nam si suum cuique constanter reddo, ut singulis fere paginis perspici potest, etiam ubi res est de scriptis non vulgo notis, cur eam laudem Zaccariae inviderem? Quid quod mea, qualiacunque sunt, ita a Zaccarianis differunt, ut etiam si ego gloriam ex his in me redundaturam, si auctor essem, intelligam, tamen non possim libere pro meis agnoscere, nisi mea esse negem quae re [Col. 0565B] vera proprio marte conficio? Si qui tamen sunt qui in discernendo diverso stylo parum judicio valent, in ipsis Zaccarianis schedis quae penes me exstant, et facile a me cuivis exhibentur, possunt, si libet, perspicere quid demum Zaccaria egerit. Nam indicia incepti operis, et paucas post lineas intermissi, ita sunt manifesta, ut mirificum consuetudinis Zaccariae in scribendo exemplum id esse possit: ut minus jam miremur, quod cum Historiam concilii Tridentini, auctore cardinale Pallavicino, programmatibus editis, recudere multis auctam notationibus et monumentis confirmatam Zaccaria jam pridem pollicitus fuisset, eamque demum Faventiae edere coepisset, adeo nihilominus imperfectam reliquerit, ut post ejus obitum editor virum aliquem eruditum quaerere debuerit, qui [Col. 0565C] posteriora volumina levibus nonnullis notatiunculis aspergeret, ut quoquo modo editio absolveretur. Profecto Zaccaria, vir, ut erat, eruditissimus, et qui intimos doctrinae recessus et fontes bene perspectos haberet, in multis 720 operibus edendis, praesertim in aliorum auctorum libris illustrandis, eum morem tenuit, ut simul et scripta digereret, et prelo traderet, ea fere ductus ratione quam Joachimus Fortius et secutus ipse fuit, et aliis observandam praescripsit cap. 24 de Ratione studii: Dic chalcographis parent sese: librum te dare velle excudendum, etiamsi ne paginam quidem paraveris. Tum facile totam voluminis speciem animo concipere, inde singulas partes leviter in comoediarum argumenti modum describere: denique quotidie, quantum illis satis erit, absolvere poteris. [Col. 0565D] Cum sic inceperis aliquid, perficere debes, velis, nolis.

12. In Conspectu editionis Isidorianae Zaccaria pollicebatur se argumentis Dupinii contra Harduini opinionem librum de Vir. illustr. Isidoro vindicaturum. Cujus rei cum nulla exstet in praefatione mentio, uti neque aliorum Codicum, quorum collationem ad hunc librum recensendum sibi paraverat, perspicuum argumentum est, multo ante eum de hoc libro Isidori edendo cogitasse, ut nuper aiebam, quam de editione omnium Operum adornanda. Argumenta vero Dupinii, quae innuit, ad auctoritatem Braulionis et Ildefonsi, quam protuli, referuntur, et ad Honorii Augustodunensis testimonium. Addit Dupinius se Isidori Pacensis verba non allegare, quia ejus Chronicum haud est indubitatum monumentum. [Col. 0566A] Verum neque Isidorus Pacensis librum Isidori de Vir. illustr. commemoravit, neque ejus Chronicum suspectae fidei est, nisi fortasse apud aliquem exterum, qui rerum Hispanicarum ignarus Chronicon Isidori Pacensis inter Pseudo-Dextri et aliorum saeculo XVII conficta chronica reponendum censuerit. Dupinius contra Harduini opinionem urget similem in hoc et in aliis Isidori operibus stylum esse, atque omnia quae in eo libro narrantur, veritati ac tempori mirifice congruere.

13. Argumenta Harduini quaenam fuerint non constat. Nam Dupinius solum refert auctorem Defensionis epistolae S. Joannis Chrysostomi ad Caesarium hanc opinionem Harduino ascribere, quod Isidori liber, uti multi alii, in Gallia recentiori tempore [Col. 0566B] erant conficti: cujus rei probationes aliquando se exhibiturum auctor ejus Defensionis pollicebatur. Quod si Dupinius systema Harduini plane intellexisset, non multum, opinor, illud refellere curasset, praesertim allatis in medium Braulionis, Ildefonsi et Honorii Augustodunensis 721 testimoniis, quae Harduinus eodem in loco atque Isidori librum ponebat. Eo enim paradoxa, sive erudita potius Harduini deliria spectabant, ut saeculo demum XIV omnes veterum libros, quos prae manibus habemus, exceptis Bibliis Latinis, paucisque aliis, quos pro libitu selegit, ab atheorum quadam societate confictos traderet. Palinodiam cecinit Harduinus, si tamen homo jamtum, ut ego puto, mentis impos tam absurdum systema serio aut concipere aut retractare potuit. Nobis [Col. 0566C] quidem in eo evertendo morari non decet, ac satis sit indicare observationes Patrum Trivultiensium in suis Ephemeridibus anni 1761, artic. 169, tom. II Octobr., et dissertationem domini Maleville tom. II operis de religione naturali et revelata e Gallico sermone in Italicum conversam et editam Romae 1792, tom. I Collectionis Dissertationum Historiae ecclesiasticae opera V. Cl. Francisci Antonii Zaccariae. Ut de libro Isidori Harduinus dubitavit, ita hoc ipso anno 1796 Marcellinus Molkenbuhr ordin. Minor. in dissert. crit. 18, cap. 4, probare contendit catalogum S. Hieronymi de Vir. illustr., quem Gennadius Isidorusque secuti sunt, esse supposititium. Sed quamvis multa doctrina et magno acumine Molkenbuhrus polleat, ejus tamen in hac et in similibus, quas excitat, controversiis argumenta plane ad scepticismum ducunt.

[Col. 0566D] 14. Dubitare aliquis possit num liber Isidori de Vir. illustr. auctior vulgato alicubi existat. Nam in Officiis propriis Sanctorum Hispaniae ad diem 9 Augusti lectiones SS. martyrum Justi et Pastoris in secundo nocturno recitantur ex libro S. Isidori et libro S. Ildefonsi de Viris illustribus, ut in rubrica praemittitur, cum tamen in libro Isidori edito nulla mentio eorum martyrum occurrat. Sed, ut ego quidem censeo, rubrica minus recte apposita est, sumpto tamen inde fundamento quod hymni in horum martyrum laudem qui in officio Isidoriano recitantur, S. Isidoro a nonnullis ascribuntur, ut cap. seq. dicam, vel potius quod in libro Ildefonsi, qui Isidori libro unitus esse solet, cap. 2, laudatur Asturius [Col. 0567] Toletanus, qui divina revelatione commonitus, ut ibi narratur, corpora SS. martyrum reperit. Simili de causa hallucinatum existimo Notkerum, qui cum in uno aliquo volumine Gennadium et Ildefonsum Toletanum antistitem de Vir. illustrib. vidisset, in suo libro de Vir. illustr. Gennadium Toletanum episcopum bis dixit, scilicet cap. 7 et 11, 722 quem post S. Hieronymum de hoc argumento egisse affirmat, [Col. 0568] nulla facta mentione Isidori et Ildefonsi, quem unum episcopi Toletani nomine appellare debuit. Ita etiam Petrus Crinitus quod lib. V de Poet. Lat., cap. 90, ait Isidorum testari, Prudentium in Latinis litteris magna diligentia parique studio institutum, Gennadium fortasse voluit appellare, non Isidorum. De Orosii Vita, quae Isidoro tribuitur, paulo ante dixi, cum Codd. mss. indicavi.




[Col. 0567]
Monitum.

[Col. 0567] Cum liber Isidori de Vir. illustr. in eo systemate quod tenere constitui ultimus sit inter genuina ac certa ejus opera, et cum primus hic tomus justam mensuram jam impleverit, ea quae de operibus dubiis aut supposititiis supersunt dicenda ad alterum tomum necesse est reservare: in quo scilicet, praeter disputationes de multis aliis levioris momenti lucubrationibus, enucleatius agam de antiquitate et versione Bibliorum Gothicorum, de liturgia Gothica, de collectione genuina Hispana sacrorum canonum, et altera spuria Pseudo-Isidoriana, necnon de Codice legum Wisigothorum. In his enim omnibus et magnam partem habuisse Isidorum plerique credunt, et quamnam habuerit operae pretium erit investigare. Neque a meis Isidorianis abesse velim diligentem et accuratam recensionem Codicum bibliothecae Vaticanae supra centum septuaginta, praeter alios aliarum Urbis bibliothecarum quibus Isidori Opera continentur. Id enim, praeterquam quod historiae litterariae nonnullam utilitatem afferre potest, in Isidori gloriam quodammodo cedit, et ad ejus scripta illustranda plurimum confert.



[ISIDORIANA.]




[Col. 0573]
EMINENTISS. ET REVERENDISS. PRINCIPI, ET D. D. FRANCISCO ANTONIO DE LORENZANA ET BUTRON S. R. E. PRESBYTERO CARDINALI, ARCHIEPISCOPO TOLETANO, HISPANIARUM PRIMATI ET GENERALI INQUISITORI, CANCELLARIO MAJORI CASTELLAE, REGI A CONSILIIS STATUS, PRAECLARI REGII ORDINIS HISPANICI CAROLI III MAGNA CRUCE INSIGNITO, ETC., FAUSTINUS AREVALUS.

Quod hujus ipsius anni initio primum Isidorianae editionis volumen tibi inscriptum ad te, princeps eminentissime, miserim, satis id quidem esse arbitrabar, ut reliqua quae consecutura essent volumina eadem via etiam sine nova epistola ad te mittenda esse intelligeres. Qui enim divinare potuissem fore ut hoc ipso anno, legatione perhonorifica a Carolo IV rege Catholico ac piissimo ad SS. D. N. Pium VI tibi demandata, Romam ipse venires, mihique ad optatissimum conspectum tuum accedere, colloquio suavissimo frui, et in sacratissimas tuas manus alterum hoc volumen veluti adventorii muneris loco deponere liceret? Jam vero inter faustas populi Romani omniumque ordinum acclamationes, quibus te, fama, etsi satis quidem illa per se magna, longe tamen majorem, uno ore praedicant, nihil aliud reliquum erat quo tibi ego gratularer, nisi ut opus tua auctoritate susceptum, omnibusque nominibus tibi debitum, urgerem et doctoris Hispaniarum Isidori Opera atque doctrinam, quoad ejus facere possem, in bono lumine collocare pergerem. Factum est autem perquam commode, quod vehementer laetor, ut ex proposita mihi totius operis ratione et scopo multa in hoc maxime volumine occurrant quae ad te peculiari jure pertinent, tibique adeo, ut et auguror et opto, non ingrata sint futura. Quippe et de Bibliis Gothicis, quae in sancta Ecclesia Toletana religiose asservantur, agendum mihi est, et de Officio Isidoriano, sive veteri Toletano, deque antiquis Hispaniae legibus quas Toleti praecipue conditas fuisse constat: concilium quoque Toletanum IV, omnium, quotquot in Hispania habita sunt, celeberrimum, cui Isidorus praefuit, et cujus canones, ut doctissimorum hominum opinio est, digessit, nova recensione illustrandum. Quid illa commemorem quae ad nobilissimam patriam tuam, veterem illam regiamque urbem Legionem spectant; qua in urbe familia tua ab ultima usque antiquitate, non interrupta serie, per certa monumenta memoresque fastos, primae nobilitatis splendorem ac dignitatem prisca fide et avita continentia conservat, tuetur, promovet? Nam praeter Isidori vitam, auctore Canonico quodam Legionensi, in promptu est celebrata jam olim translatio corporis beatissimi nostri doctoris ex Hispalensi in Legionensem urbem, et gloria posthuma innumerabilibus prodigiis ad sepulcrum, in quo sacra ejusdem pignora sub augustissimo Eucharistiae sacramento interdiu ac noctu perenni venerationi exposito, requiecunt, ab omnipotente Deo patratis, mirandum in modum amplificata. De caetero (claudam enim epistolam verbis Braulionis ad ipsum Isidorum, quibus nulla invenio neque votis meis, neque merito tuo aptiora) Creatoris altissimi pietatem efflagito, ut coronam beatitudinis vestrae pro integritate fidei et statu Ecclesiae suae longo tempore praecipiat conservare.




[Col. 0573]
ISIDORIANA SIVE IN EDITIONEM OPERUM S. ISIDORI HISPALENSIS PROLEGOMENA.



Pars tertia. DE OPERIBUS DUBIIS S. ISIDORI, DEQUE ALIIS EIDEM SUPPOSITIS.



1 CAPUT LXXXI. Versus in bibliotheca S. Isidori. Alia carmina Isidoro ascripta. Hymni S. Agathae et SS. martyrum Justi et Pastoris Exhortatio poenitendi: Lamentum poenitentiae. Plura Alphabeta Isidoro tributa. Oratio pro correctione vitae, et alia contra insidias diaboli, Lamento poenitentiae subjunctae. Confessio S. Isidori a Constantino Cajetano edita quid sit. Aliae orationes S. Isidori ex Alcuino.
[Col. 0574]

1. In primo volumine cum de certis S. Isidori operibus sermo incidit, saepe, occasione data, de [Col. 0575A] aliis non ita certis disserere opportunum visum fuit. Nunc tota nostra disputatio ad eorum operum examen convertitur quae aut non certo sunt Isidori, aut eidem afficta videri possunt. Primus Joannes Tamayus de Salazar in Martyrologio Hispano ad diem 4 Aprilis carmina bibliothecae S. Isidori e Mss. edidit: cujus liberalitati, aiebat Nic. Antonius, occinere libet Virgilianum illud: Timeo Danaos et dona ferentes. Non enim tales sunt quales videri volunt mss. Tamayi Codices. Ita solet usu evenire, ut mendaci, etiam cum aliquando vera affert, fides minime adhibeatur. Eadem carmina postmodum Muratorius, ignorans jam edita, inter sua anecdota evulgavit tom. II, hoc titulo: 2 Vetustissimi versus, qui olim in bibliotheca sancti Isidori Hispalensis episcopi [Col. 0575B] legebantur. Ex Muratorio ea accepit et recudit Fabricius in fine tomi V Bibliothecae medii aevi. Sed quamvis in Muratorio legissem eos versus productos esse ex Codice vetustissimo, tamen in Prolegomenis ad Prudentium, pag. 207, dubitaveram nonnihil an vere Codex esset vetustissimus.

2. Deinde alia argumenta nactus, quibus vere antiquissimos eos versus crederem, in Prolegomenis Juvenci et Sedulii hoc innui, ac nunc demum aperte confirmo, nullum superesse dubium jam posse quin ejusmodi versus vetustissimum auctorem habeant, et, ut credere possumus, ipsum Isidorum, quamvis id non ita perspicuum sit. Prodierunt iidem versus tom. IX Hisp. sacr. a Florezio collati cum editione Muratorii et ms. Codice regiae bibliothecae Matritensis. [Col. 0575C] Inter appendices recentis editionis operum S. Isidori bis ex eodem Codice bibliothecae regiae excusi sunt, primum pag. 47, subjectis variis lectionibus, atque etiam mendis Codicis et nonnullis discrepantiis ex editione Tamayi; rursus pag. 67, ut a Florezio editi fuerunt, notis Florezii Hispanicis subjunctis, quae deinde in fine in sermonem male Latinum conversae sunt. Inscriptio in Codice bibliothecae regiae haec est: Incipit titulus bibliothecae a domno Isidoro editus. Notat Florezius Muratorium permittere hos versus Isidoro ascribi: titulum vero ms. Codicis aperte id statuere.

3. De vetustate, quod dicebam, horum versuum nemo ambigere debet, cum praeter Codices bibliothecae Mediolanensis et Matritensis in aliis etiam vetustissimis a me reperti fuerint. An autem Isidorus [Col. 0575D] auctor sit, non perinde certum. Sine certo auctoris nomine unum versum ex his Julianus Toletanus in opere nondum vulgato de Arte grammatica laudat num. 355: Ille Origenis ego doctor verissimus olim; qui in nonnullis editis perperam legitur, Ille ergo Origenes doctor verissimus olim. Alium, non expresso auctore, Notkerus Balbulus excerpsit de Vir. illustr., cap. 5, Sicut ante nos dictum est, Si Augustinus adest, sufficit ipse tibi. In Codice bibliothecae reginae Suecorum 421, pag. 31, expressa est haec inscriptio: Elogia quorumdam Patrum, incerto auctore. Sunt elogia Hilarii, Ambrosii, Augustini, Hieronymi, ex versibus bibliothecae Isidori.

4. Neque id multum movere posset, nisi alii quoque [Col. 0576A] essent Codices, in quibus alius ab Isidoro auctor indicaretur. Codex membranaceus 3 Reginae 571, pag. 6 terg., profert elogium S. Augustini hoc titulo: Versus Hieronymi ad beatum Augustinum: Mentitur, etc. Et illico elogium S. Hieronymi, veluti ab Augustino compositum: Augustinus ad Hieronymum: Te Bethleem celebrat, etc. Difficile autem id viris doctis persuaderi poterit; nam et hi versus sequiori Latinitatis aevo exarati videntur, et inter auctores qui laudantur Augustino et Hieronymo nonnulli sunt recentiores, ut Sedulius, Gregorius Magnus, Leander. Graviorem difficultatem creare potest Codex 1 Archivii Vaticani saeculi x circiter in quo sunt Etymologiae Isidori, et post epistolam dedicatoriam Isidori ad Braulionem, En tibi, sicut pollicitus [Col. 0576B] sum, etc., sequitur: Incipit liber Ysidori Etymologiarum. Prologus. Sunt hic plura sacra, etc. Hi sunt primi sex versus, uti apud Muratorium. Succedunt Patrum elogia hoc ordine, Hilarii, Ambrosii, Augustini, Hieronymi, Joannis Chrysostomi, Cypriani, Prudentii, Aviti, Juvenci, Sedulii, Eusebii, Orosii et Gregorii. Tum pro Leandri titulo exhibetur Isidorus, et distichum:

Non satis antiquis doctoribus impar haberis,
   Isidore antistes. Hoc tua dicta docent.

5. Controversia nonnulla esse potest an istiusmodi versus in Codicibus ipsis exarati fuerint, an statuis vel imaginibus auctorum suppositi, quae pluteis Opera eorum continentibus imponi solebant: de quo ritu plura affert Claudius Clemens in opere de [Col. 0576C] Musei, sive bibliothecae instructione cap. 3, lib. I, sect. 8. Huc referri potest quod in titulo, Cosmas, Damianus, Hippocrates, Galenus, pro disticho dicitur:

Quos claros orbe celebrat medicina magistros,
   Hoc praesens pictos signat imago viros.
Sed, ut ego puto, sermo in hoc disticho potius est de imagine auctorum quae initio Codicum appingi consueverat, ut multis exemplis ostendam cap. 105, num. 32 seqq. Rusticus in epistola ad Eucherium Lugdunensem, a Sirmondo ad Sidonium tom. I Operum edita, sermonem habet de quadam bibliotheca, in qua inter variorum oratorum et poetarum imagines, epigrammatis ornatas, Virgilio quidam versus erant subjecti: Virgilium vatem, etc. Originem collocandi auctorum imagines in bibliothecis a Pollione [Col. 0576D] repetit noster Isidorus lib. V, cap. 5 Etymol. Nonnulli versus armariis ipsis librorum inscribebant, ut arguitur ex carm. 3 Ennodii Ticinensis, de epigrammatis per armaria domni Fausti factis:

Consona diversis finxisti carmina libris,
   Suscipiat gaudens littera quod tribuit.
4 Quo fortasse respicit aliud ejusdem Ennodii carmen num. 123, hoc titulo: In cubiculo super Codices in ordine positos. Post Isidori elogium additur hic titulus: Omnibus lectoribus Codicis istius: Conditur hic juris series amplissima legum. Id est elogium Theodosii, Pauli et Gaii, omissis his nominibus quae in editis pro titulo apparent. Ex quo colligi licet istiusmodi versus vel ab Isidoro vel ab alio auctore [Col. 0577A] Codici legum fuisse appositos; quod idem crediderim de caeteris, quos libris eorum auctorum qui laudantur affixos fuisse suspicor, a Braulione, vel ab alio inde in unum veluti corpus collectos, ac titulo bibliothecae Isidori insignitos. Ac fortasse hi erant Codices quos Isidorus ad Braulionem cum Etymologiarum opere misit, de quibus Isidorus in epistola, Tuae Sanctitatis, etc., sic ait: Codicem Etymologiarum cum aliis Codicibus de itinere transmisi. Haec si ita sunt, satis est simile vero Isidorum ea carmina in auctorum laudem composuisse: quibus Braulio elogium Isidori addiderit, alius vero, qui omnes eos versus Isidori esse putaverit, pro Isidore antistes substituerit Leander vates cum titulo Leandri. Potuit etiam accidere quod Isidorus eo disticho Leandrum [Col. 0577B] laudaverit, et alius idem elogium in Isidorum converterit.

6. Hoc interim certum in vetustissimo Codice Mediolanensi asseri, eos versus olim lectos fuisse in bibliotheca Isidori; in alio Matritensi, eum titulum bibliothecae ab Isidoro editum, ut de Tamayi ms. exemplari nihil dicam. Praeterea Codex Regio-Vaticanus 215, saeculi IX circiter, inter alios versus ad rationem prosodiae comprobandam pag. 125 ex Isidoro, ut ibi exprimitur, laudat hunc versum: Te quoque nostra tuis promit bibliotheca libris, qui exstat in elogio Hieronymi. Antiquissimus est etiam Codex Vaticano-Palatinus 276, in quo pag. 39 terg., post Isidori expositionem in libros Regum et Machabaeorum, haec est inscriptio: Isidorus Palanensis (lege [Col. 0577C] Isidori Hispalensis) episcopi hi exstant versus. Titulus bibliothecae: Sunt hic plura sacra, etc.

7. Verum obstabitne his quod alicubi hi primi sex versus S. Damaso ascripti legantur? Minime. Non enim stylum Damasi redolent, qui nunquam in suis versibus a ablativi singularis primae declinationis breve protulit, ut poetae sequentium temporum consueverunt, et Isidorus vers. 4:

Prata vides plena spinis et copia florum
5 Cave igitur ab Eugenio de Levis, qui inter sua Anecdota Taurini edita sex primos versus bibliothecae Isidori, Sunt hic plura sacra, etc., quos pridem vulgatos nesciebat, pag. 17 seq. sub Damasi nomine vulgavit, quia eos aliis Damasi carminibus stylo [Col. 0577D] simillimos credidit, et Damaso ascriptos reperit in quodam Codice membranaceo bibliothecae Novaliciensis, saeculi, ut ait, forsan IX aut X, in quo Epistolae S. Pauli erant cum praefationibus S. Hieronymi. Duo alia carmina idem Levisius Damaso affingit, quae neque Damasi stylo, neque aetati congruunt.

8. Cum autem in Codice quem dixi Palatino-Vaticano inscriptio, Titulus bibliothecae, tanquam peculiaris his sex versibus praefigatur, et in Codice modo laudato Novaliciensi dicatur id Carmen in Epistolas D. Pauli apostoli, merito aliquis dubitet, an bibliothecae nomen accipiendum sit pro sacris Bibliis, significatione antiquis temporibus frequentissima, etiam apud Isidorum lib. V Etymol. cap. 5. Apertissime [Col. 0578A] hanc interpretationem innuunt duo postremi versus:

Hic geminae radiant veneranda volumina legis,
   Condita sunt pariter hic nova cum veteri.
Ubi Muratorius, Fabricius, Florezius aliique ediderunt gemmae pro geminae: ac solet quidem in mss. confundi m cum in: sed sensus clare exigit geminae, uti sine ulla dubitatione legitur in Mss. nostris Archivii Vaticani et bibliothecae Vaticano-Palatinae, cui accedit Codex Novaliciensis apud Levisium.

9. Haec etiam erat consuetudo veterum, ut similes versiculos Bibliis praefigerint vel subjungerent. In parte secunda carminum S. Eugenii Toletani, carm. 59, titulus est: Versus in bibliotheca.

Regula quos fidei commendat noscere libros,
   Hos nostra praesens bibliotheca tenet.
[Col. 0578B] Quinque priora gerit veneranda volumina legis.
Atque ita pergit de libris Novi ac Veteris Testamenti: ubi, ut vides, Isidorum expressit in eis verbis veneranda volumina legis. Clarius Isidorum imitatur Alvarus Cordubensis, cujus exstat carmen tom. XI Hisp. sacr., p. 281: Alvari versus in bibliotheca Leovigildi:

Sunt hic plura sacra, sunt vero dogmate clara:
et vers. 3:

Hic nova cum vetera pariter sunt clare decora.
Jam eo saeculo IX usus invalescere coeperat ut nominativus pro ablativo adhiberetur, ut vetera 6 pro veteribus; quod ab Alvaro et ejus aequalibus observatum passim fuit. Non ergo verba abbatis Speraindeo ad Alvarum Florezius sollicitare debuit, qui sic edidit: Sanctarum Scripturarum testimonia producam, [Col. 0578C] et cum doctorum dicta ut qui vero connectam, quae respondendo conscribam. Annotavit: Lege: cum doctorum dictis atque vero. Imo retinendum connexis verbis: cum doctorum dicta ut quivero, connectam, scilicet connectam, ut potero, cum doctorum dictis. Sic in responsione ad secundam partem interrogationis Alvari: Hanc enim quaestionem dum ex Scripturarum dicta personas, etc.

10. In versibus autem Alvari Florezius conjicit legendum Septuaginta duos mittens sub vagina biblos; in ms. est sub vargina: malim ego sub margine. Eodem tom. XI Hisp. sacr., p. 525, sunt Versus Cypriani archipresbyteri Cordubensis ad petitionem Zoili, filii sui, in finem bibliothecae quam scripserat Saturnino archidiacono. Zoilus bibliorum exscriptor [Col. 0578D] ita loquitur:

Laudum vota tibi Zoilus gratus persolvere nitor,
Christo redemptori, etc.
Primus versus recto stabit talo, si demas vocem Zoilus, quae fortasse ex inscriptione irrepsit, vel vocem gratus. In his versibus biblia dicuntur theca sine alio additamento: in aliis autem ejusdem Cypriani, qui praecedunt pag. 522 ad petitionem Adulfi pro alio exemplari bibliorum, vocantur librorum theca. Quaedam alia hujus generis carmina legere poteris apud Blanchinum tom. II Evangeliarii Quadrupl., p. 593 seq., ubi occurrit bibliotheca eadem quantitate syllabarum qua apud Isidorum:

Rex benedicte, tibi placeat bibliotheca, Carle,
   Testamenta duo quae relegenda gerit.

[Col. 0579A] 11. Neque tamen dici potest primos omnes illos sex versus tituli bibliothecae Isidori sacris bibliis fuisse affixos, cum asseratur multa illic esse sacra, multa mundialia; esse rosas, esse spinas. Existimo igitur ultimum distichum, Hic geminae radiant, etc., compositum fuisse pro Codice aliquo. Veteris ac Novi Testamenti: duo alia quae praecedunt, vel pro bibliotheca, id est loco quo libri reponuntur, vel fortasse pro aliquo Codice in quo plura essent miscellanea sacra et profana, et quidem carmina: nam vers. 2 legitur.

Ex his si qua placent carmina, tolle, lege:
qui tamen in Codice archivii Vaticani desideratur. [Col. 0579B] Codex etiam Matritensis regiae bibliothecae in primo titulo a caeteris discrepat: nam primum bibliothecae 7 titulum applicat illis versibus qui in aliis Codicibus de volumine legum intelliguntur; tum addit: Item alius titulus: Sunt hic plura sacra, etc., ubi omittit duos postremos versus, qui sunt de Novo et Veteri Testamento: Hic geminae radiant, etc. Quod autem antiquissima fuerit opinio, versus de quibus agimus ab ipso Isidoro fuisse compositos, ut suae bibliothecae, hoc est armario librorum, affigerentur, ex vetustissimo catalogo bibliothecae Laurissanae, quem cap. 46 recensui, demonstratur, ubi inter Opera Isidori refertur: Breviarium ejusdem super divinae historiae libros, et versus qui scripti sunt in armaria sua ab ipso compositi.

[Col. 0579C] 12. In editione nova Operum S. Isidori Matritensi, pag. 50 Append., adduntur octo versus hexametri, qui, ut dicitur, exstabant in Codice 4, 6, 17, bibliothecae, opinor, regiae post expositionem B. Isidori in Cantica canticorum: Hunc cecinit Salomon, etc. Vidi etiam ego hos ipsos versus in Codice Vaticano 650, de quo cap. 94, post expositionem in Cantica, quae Gregorio Magno ascribi solet, et in alio Casanatensi G. III, 1, de quo cap. 107, ante expositionem Brunonis Astensis in Cantica, ex quibus correctiores eos exhibebo. Nunc satis sit monere post primum versum illico sequi, Qui tenet egregias, etc., nullo interjecto vacuo spatio pro alio versu, quod editio Matritensis indicat. Ac recte procedit sensus, etiam [Col. 0579D] si nullus superaddatur versus. Confer quae de his versibus dixi cap. 65, ubi de expositione in Cantica verba feci.

13. Alia sunt carmina quae Isidori nomine circumferuntur. Montfauconius in Bibl. Mss. laudat Codicem 1512 bibliothecae Colbertinae Regiae Parisiensis, in quo sunt poemata Sedulii, Isidori Minoris, Eugenii Toletani. Hic, ut opinor, est Codex indicatus in catalogo bibliothecae Regiae Parisiensis 1093, partim IX, partim X, partim XIV saeculi, in quo praeter Sedulium et Dracontium sunt sancti Isidori episcopi Hispalensis carmina nonnulla. Tamayus Salazar in Martyrologio Hisp. ad diem 20 Martii Isidoro tribuit epitaphium S. Martini Dumiensis, Pannoniis genitus, etc., quod Sirmondus edidit post Eugenii Toletani carmina pag. 58, atque ipsi Martino, ut videtur, adjudicat. Ac sane Martinus ipse de se loquitur:

[Col. 0580A] Teque, patrone, sequens famulus Martinus eodem
Nomine, non merito, hic in Christi pace quiesco:
quod de sanctissimo viro Martino Isidorus minime dixisset. Bayerius in not. ad Bibl. vet. Hisp., lib. V, 8 num. 181, advertit in Escurialensi Codice saeculi XI ineuntis inscripto, Forum judicum, seu Wisigothorum leges, post librum tertium esse poemation de gradibus consanguinitatis sub hac rubrica: Versiculi domini Isidori de adfinitate, vel gradus hominum: incipit:

Aspice pendentes ex juris arbore natos.
Hi versus, ut puto, exhibent Isidori doctrinam de consanguineis et affinibus libr. IX Etymol. cap. 6 seq., similes aliis versibus quos ego producam ex [Col. 0580B] Codicibus bibliothecae Palatinae num. 282 et 283. Existimo autem alium potius quam Isidorum auctorem esse.

14. Fabricius cum Bollandianis ad diem 5 Februarii, p. 596, Isidoro tribuit duos hymnos in honorem S. Agathae, quorum unus incipit, Adesto, plebs fidissima, alter, Festum insigne prodit coruscum. Exstant quidem duo hi hymni in Breviario Isidoriano, ut vocant, sed non propterea ab Isidoro eos esse compositos dicendum est, nisi aliunde constet, cum multi alii aliorum hymni in eodem Breviario Mozarabico sint. Hac de causa cap. 3, num. 6, dixi hymnum Urbis Romuleae in die festo septem Apostolicorum temere S. Isidoro a Constantino Cajetano adjudicari. [Col. 0580C] Et ut aperte dicam quod sentio, isti duo S. Agathae hymni neque Isidori sunt, neque ejus temporis. Hernandezius in notis ad conspectum editionis Zaccarianae eos Isidoro abjudicandos pronuntiat. Uterque rhythmicus tantum est: secundus omnino metri leges respuit: et quamvis nonnulli versus primi metrici sint; quippe versum iambicum dimetrum facile est etiam sine studio effundere; alii etiam fortasse correctione adjuvari possint: tamen auctor metri curam habuisse non videtur. Illud vero magis urget quod in primo hymno mentio fit, ut ego quidem puto, Mahometici imperii stropha 12:

Quae olim concives tuos
Magno ab igne eruis,
Tu redde nos jam liberos
[Col. 0580D] Jugo remoto pessimo.
Quodnam hoc est jugum pessimum? Respondebunt fortasse, qui post eversionem imperii Gothici officia propria in Breviarium et Missale Mozarabicum non irrepsisse contendunt, sermonem esse de imperio Gothico, antequam Gothi ad fidem catholicam converterentur. Sed praeterquam quod jugum pessimum potius Mahometanorum tyrannidem innuit, cum ante conversionem Gothorum gustus aliquis bonae Latinitatis in Hispania remaneret, difficile est credere eo tempore tam inscitos hymnos compositos fuisse. Aliae mihi sunt rationes quibus censeo officia propria Gothica 9 Mozarabum tempore nonnullum accepisse incrementum, quas meliori loco exponam. Festum S. Agathae indicatur in Kalendario Gotho-Hispano Francisci de Pisa, praeteritur vero in Orationali Gothico Veronensi.

[Col. 0581A] 15. Hymnis S. Agathae antiquior elegantiorque est hymnus in festo SS. Justi et Pastoris martyrum die 6 Augusti:

O Dei perenne Verbum Patris ore proditum,
Organum qui imbecille admoves infantium, etc.
Hunc, sive Latinitatem, sive metri regulas spectes, jam Isidoriano aevo aut paulo antiquiori ascribere poteris. Blanchinus in not. ad Orationale Gothicum cum Tamayo in Martyrol. Hisp. hunc hymnum Asturio episcopo Toletano, et primo Complutensi, cui corpora sanctorum martyrum divinitus revelata fuerant, adjudicat: idque satis veri simile Florezius censet tom. VII Hisp. sacr. pag. 177. In officiis propriis Hispanicis novem strophae ejusdem hymni recitantur ad vesperas a tertia stropha: Ecce Justus, [Col. 0581B] ecce Pastor ambo juncti sanguine, praemissa rubrica: Hymnus B. Isidori: quod in aliis non accidit, etiamsi petiti sint ex Breviario Isidoriano, sive Mozarabico. Dixi etiam cap. superiori lectiones eorumdem martyrum pro secundo nocturno extractas dici ex lib. S. Isidori, et lib. S. Ildefonsi de Vir. illustr. Certe non magnam auctoritatem in istiusmodi rubricis constituo; sed neque ullam video rationem cur alteri potius quam Isidoro hymnum adjudicem: qui, ut dixi, aetatem Isidori redolere mihi videtur. Primus versus,

O Dei perenne Verbum Patris ore proditum,
Initium est etiam hymni in laudem S. Jacobi apostoli, qui in Breviario Isidoriano reperitur. Nonnullos versus hymni SS. Justi et Pastoris ad rationem cantus et metri in Hymnodia Hispanica reformavi.

16. Carmen quoddam astrologicum, quod incipit [Col. 0581C] Tu forte in luco, etc., quale sit, et an sit Isidori, satis pro rei dignitate cap. 76 disserui. Eodem loco dixi de quodam compendio metrico libri de Natura rerum, quod S. Eugenio Toletano malim ascribere. Sane primi poematis versus de septem diebus Eugenii sunt, ut ex ejus operibus et ex nonnullis mss. Codicibus Vaticanis constat. In Codice tamen Palatino 930 titulus deletus est. Continet hic Codex plures virorum illustrium epistolas nondum editas; et quamvis rubrica recentiori notatum sit, pauca esse bona pleraque inutilia, non inutiliter tamen excuderentur: adeoque nonnullis gratum, ut opinor, 10 faciam, si paulo diligentius Codicem descripsero. [Col. 0581D] Est membranaceus in 4, charactere minusculo saeculi X circiter, mutilus initio: epistolae sunt principum, episcoporum, abbatum, etc. Permiscentur versiculi, quorum aliqui videntur esse auctorum epistolarum, ut in prima:

Illius ob nomen, quem summum credimus omnes,
Da mihi, quod petii, teneas quo gaudia coeli.
Pag. 4 terg. ad imperatricem C. scribit Humberdus abbas. Pag. 5 epistola Bobbonis archiepiscopi Wormatiensis, ut ex aliis epistolis colligitur. Pag. 9 sine auctoris nomine profertur Juvenci versus:

   . . . . . . . Sed ille,
In cujus manibus ruralis pala tenetur,
Juvencus lib. 1, vers. 378, ait:

Illius et manibus ruralis pala tenetur.

17. Succedunt pag. 14 seqq. litterae conviciosae ad [Col. 0582A] Karolum et Karoli ad Diethericum, etc. Agitur de Lothario, cui Carolus successit. Pag. 20 inseruntur quidam versiculi aenigmatici, quibus docetur, adhibita postmodum explicatione, quo pacto campanis sonitus clarior reddi potest. Sermo instituitur de quinque campanis Coloniensibus, pro quibus certa batelli mensura praescribitur. Pag. 41 epistola cleri Wormatiensis et Morguntini ad H (Hludovicum) imperatorem tam pium quam sapientem contra Fridericum Wltdensem. Pag. 47 versiculi Eugenii Toletani de plagis Aegypti sine auctoris nomine: Prima plaga Aegypti, etc., lib. I carminum n. 20. Pag. 48 terg. inscriptio: Incipiunt sententiae philosophorum de omnibus rebus contra querulos sermocinandi. Quaedam proferam Ciceronis verba quae in ejus operibus [Col. 0582B] mihi non occurrunt. Diffinitio Ciceronis, Nullae sunt occultiores insidiae quam hae quae latent in simulatione officii, ut in aliquo necessitudinis nomine. Nam eum qui palam est adversarius facile cavendo vitare potes; et Trojanus equus idcirco fefellit, quia formam Minervae mentitus est. Omnium communis est inimicus, qui est hostis suorum. In fine sunt versus, quos jam indicavi, Eugenii Toletani de VII diebus, ubi vers. 2 legitur splendifluus, et vers. 6, reptans hominesque sagaces; caetera respondent editis.

18. Quod si nonnullis carminibus quae in vetustis Isidori Codicibus reperiuntur, locum inter appendices dare velimus, fortasse non indignum videbitur poemation, quod libros Etymologiarum praecedit in antiquissimo Regio-Vaticano Codice 1953 saeculi VIII 11 vel IX, post epistolas Isidori ad Braulionem [Col. 0582C] et Braulionis ad Isidorum. Sunt versus in Deiparae laudem, quique videri possint invocatio ad opus perficiendum, nisi si forte aliquantulum obstet quod diverso quamvis veteri charactere sint exarati. Potius autem quam Isidoro ejusmodi versus Ildefonso adjudicaverim, cujus celeberrima est in beatam Virginem pietas, et cujus operum librum quartum versibus prosaque concretum fuisse, Julianus Toletanus in ejus Vita tradidit. Exemplar hoc Etymologiarum collatum videtur cum alio, in quo Ildefonsus post breve chronicon libro V in fine aliquid addiderit: nam charactere antiquo, non tamen primae manus, legitur: Colligitur omne tempus ab exordio mundi usque in praesentem gloriosi Reccesuinthi annum X, qui est aera [Col. 0582D] DCLXVI, anni V DCCCLVII. Residuum sextae aetatis Deo soli cognitum est. Hoc tempore Ildefonsus Toletanae sedi praeerat, qui sicut librum Isidori de Vir. illustr. auxit, et ad sua tempora perduxit, ita etiam Historiam regum Gothorum continuasse dicitur.

19. In animadversionibus V. C. Hernandezii ad Conspectum editionis a Zaccaria adumbratae, quas cap. 42 protuli, observatur Exhortationem poenitendi, a Breulio inter Isidori opera relatam, fere totam metricam esse. Recte id vir doctus animadvertit, si tamen metrum non propria significatione accipiamus, sed latiori, scilicet pro versibus politicis, in quibus prosodiae ratio non servatur. Nam in ea Exhortatione, quae hactenus more solutae orationis edita fuit, nullus est versus proprie metricus, sive recta [Col. 0583A] syllabarum quantitate constans. Versus in quibus metri lex contemnitur rhythmici vocantur, non vulgari sensu quo rhythmus pro vocum consonantia accipitur, sed quatenus rhythmus numerum sonat: etenim syllabarum numerus, non quantitas attenditur. Politici etiam a Graecis dicuntur. Versus Exhortationis poenitendi numerum syllabarum versus hexametri servant, ac similes sunt illis quibus Commodianus in suis instructionibus usus est, qui ita incipit:

Praefatio nostra viam erranti demonstrat,
Respectumque bonum; cum venerit saeculi meta.
Simili modo Exhortatio poenitendi distribuenda est:

Cur fluctuas, anima, moerorum quassata procellis?
Usquequo multimoda cogitatione turbaris?
Mens confusa taediis, itineris devia carpens.
[Col. 0583B] 12 Atque ita porro opus exscribendum est, non, ut Breulius edidit, continuato textu veluti soluti sermonis.

20. Ex ms. Codice bibliothecae S. Mauri Fossatensis, quondam regularis, hoc opusculum Nic. Faber transcribi curavit, inde Breulius acceptum edidit. Omissum fuit in editione recenti Matritensi Operum S. Isidori, uti plura alia a Breulio editioni regiae Matritensi superaddita. Inscriptio apud Breulium est: S. Isidori archiepiscopi Exhortatio poenitendi cum consolatione et misericordia Dei ad animam futura judicia formidantem. Nic. Antonius suspicatur ex misericordia. Exemplar ms. nescio an aliud inveniatur, et an sit diversum ab eo quod in bibliotheca Tigurina suo tempore exstare Conradus Gesnerus in Bibliotheca [Col. 0583C] sua affirmabat; nam hoc etiam Tigurino Codice tria vel quatuor haec opuscula a Breulio simul edita comprehendebantur. Neminem video qui ante Hernandezium dubitaverit an hoc opus triaque alia quae Breulius subjecit, scilicet Lamentum poenitentiae, Oratio pro correptione vitae, Oratio contra insidias diaboli, genuini fetus sint Isidori. Nihil in his esse ait Oudinus quo Isidoro abjudicentur. Cellierius nihil ea quatuor opuscula continere affirmat quod Isidoro indignum sit. Nic. Antonius de Exhortatione poenitendi: Nec abhorret, inquit, ab stylo, et instituto, ac more nostri piissimi scriptoris. Quod autem addit auctorem vernaculum libri, Valerio de las historias, inscripti, meminisse inter alia Isidori opera lib. VI de Consolatione animarum, id non ad Exhortationem [Col. 0583D] poenitendi ego refero, sed ad Synonyma.

21. Theophilus Spizelius huic atque aliis duobus sequentibus opusculis ex editione Breuliana locum dedit in systemate operum, quod inscripsit: Selecta doctorum veterum scriptorumque ecclesiasticorum de vera sinceraque ad Deum conversione monumenta et documenta. Augustae Vindelicorum 1685. Praemisit autem Exhortationem ad poenitentiam, sive orationem, Deus omnium mirabilium, etc., tum Alphabetum poenitentis subjunxit, ac denique Exhortationem, quam dicit secundam, ad poenitentiam cum consolatione ad animam futura judicia formidantem, quae primo loco a Breulio statuitur. Praefatio Spizelii ad haec tria Isidori opuscula ita se habet.

[Col. 0584A] 22. Quem post impensam profanis studiis plurimam operam illustrem valde sacrae metanoeae proselytum egisse, atque a vanis ad sana studia conversum facem quasi litteratis sincere poenitentibus praetulisse, decima institutionis nostrae sectione ostendimus, eumdem nunc sistemus Isidorum, 13 insigni praeclaroque poenitentiae praeconio maxime conspicuum; percepturi, quanto pietatis fervore devios a virtutis Christianae semita mortales ad poenitentiae studia proprio suo exemplo sit exhortatus, atque ad vitae morumque corruptissimorum emendationem excitarit. Singularem autem observationem meretur, quod morti vicinus Isidorus Hispalensis ad doctoris Hipponensis exemplum antiquam illam suam contubernalem poenitentiam advocaverit, in cujus veluti manu sinuque moreretur; testem laudabimus Redemptum clericum, qui obitum beati Isidori recensendum duxit, atque novissima ejus acta dictaque commemoranda: Expandens, etc. Confer Constantini Cajetani trigam [Col. 0584B] SS. episcoporum, etc.

23. Vana studia quod vocat Spizelius, in quae olim Isidorus incubuerat, probare nolim, nisi intelligat profana, ex quibus tamen non levis utilitas in sacras disciplinas redundat. In exhortatione poenitendi Hernandezius alienam ab Isidoro existimat mentionem Cypriani magi, postea sacerdotis et martyris, quem non commemorant ulla Hispaniae Sanctoralia. Verba Exhortationis sunt: Sicque Surius, Cyprianus ex mago sacerdos et martyr. Suspicatur Hernandezius legendum, Sicque Syrus Cyprianus, et cur Surius vel Syrus ab auctore Cyprianus credatur, ad Bollandianos die 26 Septembris lectorem delegat. Eo loco Bollandiani num. 75 et seqq. ostendunt S. Cyprianum, qui prius magus fuit, non ex patria urbe Antiochia Syriae [Col. 0584C] fuisse, sed altera synonyma civitate, et forte Antiochia Pisidiae metropoli. Sane rhythmus non constaret, si legeretur Surius: cum Syrus stare poterit. Sed ego censeo legendum, Sicque Cyprianus ex mago sacerdos et martyr, rejecto nomine Surius ad marginem, ubi haec nota nunc legitur, De eo tomo V de Sanctis, die 26 Septembris, sine nomine auctoris, qui de Cypriano agit eo tomo V. Breulius igitur ad marginem scripsit Surius de eo tom. V de Sanctis, die 26 Septembris, et ex margine litterarum compositor nomen Surius imprudenter in textum intrusit. Omnia mirum in modum respondent: Surius ad diem 26 Septembris tom. V de probatis sanctorum Historiis ex Metaphraste profert Vitam et martyrium SS. Cypriani et Justinae; ubi advertit in eo lapsum videri Metaphrastem, [Col. 0584D] quod hunc Cyprianum Carthaginis episcopum dicit.

24. Nihil vero est causae cur mentionem Cypriani primum magi, deinde episcopi et martyris, Isidoro indignam existimemus. Cur Isidorus credere non potuit quod viri doctissimi, antiquiores eo, Gregorius Nazianzenus et Prudentius, quem ab Isidoro lectum 14 constat, aperte affirmarunt, et Metaphrastes aliique deinde tradiderunt? Plura dixi in comment. ad hymn. 13 Perist., quae nunc repetere non vacat, cur potius gravissimis auctoribus magicas ante conversionem Cypriani episcopi artes asserentibus credendum sit, quam recentioribus aliis, quantumvis criticis, argumento neganti in hac quaestione utentibus.

[Col. 0585A] 25. Ex Codice etiam ms. bibliothecae S. Mauri Fossatensis Breulius vulgavit Lamentum poenitentiae duplici alphabeto editum, exceptis tribus litteris, id est A, B et N, in quibus aliquantis versibus multiplicatur, ubi exorat pro indulgentia peccatorum. Metricum opus, ait Nic. Antonius (rhythmicum mallem), more aetatis quae sonum tantum, non strictas prosodiae leges observabat. Versus retinent syllabarum numerum qui trochaicis proprius est, neglecta quantitate.

Audi, Christe, tristem fletum amarumque canticum,
Quod perculsus et contritus modulatur spiritus.
Cerne lacrymarum fluxus, et ausculta gemitus.
Haec est prima stropha, atque ita procedunt aliae numero 110.

26. Hoc ipsum carmen, sed mutilum, et sexaginta [Col. 0585B] duas tantum strophas continens, exstat in Vita Isidori, auctore Canonico quodam Legionensi, vulgo Luca Tudensi existimato, a Bollandianis editum. Auctor Vitae ita praefatur, ut Nic. Antonius, qui ad Bollandianos exemplum ejus Vitae misit, refert in bibliotheca: »Scripsit postquam edidit alphabetum rudium, alphabetum verbalium, alphabetum theologicarum distinctionum, atque alphabetum librorum, oratione finem faciens, orationis: scripsit alphabetum futuros plangens Gothicae gentis errores, simul eversionem, in quo quotidie Domino psallebat: quod in hoc opere duximus annotandum. Incipit alphabetum orationis ad tentamenta repellenda adversarii, et Dei gratiam promerendam, editum a sanctae recordationis Isidoro Hispalensis Ecclesiae archiepiscopo.« [Col. 0585C] Ex quo titulo fortasse emendari poterunt verba superiora: oratione finem faciens, scripsit orationis alphabetum, vel, ut interpungunt Bollandiani, oratione finem faciens, orationis scripsit alphabetum. Ambrosius Morales lib. XII, cap. 21, in libro ms. collegii Complutensis se hoc carmen legisse testatur: Bayerius duplici exemplo in bibliotheca Escurialensi illud reperiri affirmat. Miratur Nic. Antonius ejusmodi alphabetum desiderari in editione 15 regia Matritensi. Mirandum nunc magis est desiderari in editione recenti Matritensi. Monet editor in prologo non fuisse suae editioni insertum, quod sero admonitus fuerit exstare in Actis Sanctorum? Sed cujus negligentiae fuisse dicam, quod neque ipsum Nic. Antonium legerit, neque editionem Breulianam, minime quidem raram, prae [Col. 0585D] oculis habuerit?

27. Contra Alphabetum poenitentiae Hernandezius nihil objicit: nihilominus cum Exhortatione poenitendi et duabus sequentibus orationibus ad apocrypha illud rejicit. Est tamen peculiaris ratio cur hoc Alphabetum Isidoro adjudicetur; nam in multis mss. illud exstare constat; auctor Vitae Isidoro ascribit; et longe ante Sigebertus inter alia Isidori opera recensuit: Lamentum poenitentis, distinctum alphabeto, addita oratione; ex quo, ut puto, Trithemius designavit, Lamentum poenitentis, lib. I. Auctor Vitae S. Isidori asserit in hoc alphabeto orationis Isidorum planxisse futuros gentis Gothicae errores eversionemque. Fortasse respexit ad haec verba:

[Col. 0586A] Aggravasti manum plagae super me validius,
Carnem dira flagellorum ultione conterens,
Caede, ferro, sorde, peste, tenebrarum carcere.
Verum ejusmodi orationes, sive carmine sive prosa pro poenitentium usu confectae, plerumque et peccata omnia quae homines solent committere, et poenas quas Deus solet infligere, comprehendebant, ut ab omnibus promiscue recitarentur; quin necesse sit ad prophetiam aliquam de gentis Gothicae eversione confugere. Auctor certe antiquus, doctus et pius est; neque video cur ab Isidoro recedendum sit. In ultima stropha ipse auctor carmen Alphabetum nominavit:

Gloriam jam vigil canam Alphabetum finiens.

28. De reliquis autem Alphabetis, quae auctor Vitae commemorat, nihil aliunde expiscari potuimus. Nic. Antonius in Bibliotheca veteri primum vocat Alphabetum [Col. 0586B] rudium; sed cum opus id posthumum fuerit, fortasse aliquando accidit ut ejus verba minus bene ab editore fuerint intellecta. Nam Bollandiani ex exemplo quod Nic. Antonius ad eos misit ita referunt: Scriptis postquam edidit Alphabetum Papiae judicum, Alphabetum verbalium, etc., et in nota subjiciunt: An Patriae? Nicolaus Antonius annotat mendum hoc emendari non posse, quod indicati Alphabeti nullus meminerit. Fabricius 16 in Bibl. med. conjicit legendum, Alphabetum patronymicorum. Cum auctor Vitae conjungat haec Alphabeta, innuere videtur omnia similiter carmine aut rhythmo fuisse composita. Alioquin possemus suspicari sub his titulis latere vocabula nominum per Alphabetum distincta, quae libro X Etymologiarum comprehenduntur, et librum [Col. 0586C] Differentiarum, quo differentia verborum alphabetico ordine explicatur, aut glossarium Isidori nomine jam olim insigne. Et decimus quidem liber Etymologiarum fortasse seorsum etiam prodiit: quod de aliis pariter sive libris, sive titulis judico, ex quibus vel in compendium redactis, vel nihil omnino mutatis opus Etymologiarum magna ex parte coaluit. Alphabeti titulo opus anonymum exstat in Codice Regio-Vaticano 164 membr. in-8: Alphabetum narrationum ad vitam recte informandam conducentium. Pezius praef. ad tom. I Thesaur. Anecd., num. 12, recenset ex bibliotheca Mellicensi Alphabetarium divini amoris Nicolai Kempli de Argentina, Carthusiani.

29. Ab Alphabeto poenitentis sejungere non licet orationem quam ex praedicto ms. Breulius edidit, sic [Col. 0586D] inscriptam: Incipit oratio sancti Isidori archiepiscopi pro correptione vitae ad flenda semper peccata. Eam cum Lamento poenitentis Sigebertus conjunxit: Lamentum poenitentis, distinctum alphabeto, addita oratione. Imo auctor ipse initio sic refert: Idcirco consurgens ad te lamentationum clamoribus, prece multifaria pietatis tuae pulsans auditus, per alphabetum quod praemisi, singulas ejus litteras rigans (forte rigavi) flumine lacrymarum. Duo argumenta Hernandezius profert ut haec oratio Isidoro non ascribatur, primum quod auctor vulgata versione sacrae Scripturae utitur, quam saeculo VII non versabant nec sancti Patres, neque interpretes Hispani. Alterum, quod ex Isidori lib. VI Etymologiarum, cap. ult., et libr. II Sentent., [Col. 0587A] cap. 13, desumpta sunt quae de poenitentia et satisfactione in ea oratione dicuntur.

30. Ad versionem Latinam bibliorum quod attinet, minime est mirandum si quando Isidorus aliter verba sacrae Scripturae proferat quam in Gothicis Bibliis leguntur: cum enim in aliorum Patrum scriptis in primis versatus esset, et plerumque aliorum verbis magis quam suis loqueretur, consequens est ut loca sacrae Scripturae quae ab eo allegantur, non debeant semper ad versionem quae in Bibliis Gothicis exstat referri. Rem acu tetigit vir doctus Mariana 17 in not. ad lib. I contra Judaeos, cap. 2: »Hoc Isidori Psalterium, quo Mozarabes utuntur, nos deinde Hispanicum Romani et Gallici comparatione vocabimus. Ex his omnibus Psalteriis toto hoc opere ab Isidoro [Col. 0587B] testimonia adducuntur, prout commodius erat aut promptius memoria suggerebat. Sed et reliquis divinarum Scripturarum libris promiscue Hieronymi versione et antiqua Vulgata Latina editione utitur: utraque enim ejus aetate circumferebatur, ut Gregorius docet initio Moralium: et ipsemet Isidorus indicat lib. VI Etymol. cap. 4 . . . . Saepe etiam, ut hoc loco fecit, ex variis interpretationibus unum testimonium contexit.«

31. Imbecillum ergo argumentum est quod ex verbis sacrae Scripturae in Oratione allegatis petitur ad ostendendum eam Isidori non esse. Neque tamen intelligo cur Hernandezius neget saeculo VII in usu fuisse apud Hispanos versionem Bibliorum vulgatam. Quam enim aliam versionem Biblia Gothica exhibent, [Col. 0587C] excepto psalterio, quod cum psalterio basilicae S. Petri congruit, nisi versionem ipsam S. Hieronymi, quae in nostra Vulgata agnoscitur? Sunt quidem nonnullae discrepantiae inter Biblia Gothica et versionem, qualem nunc habemus, Vulgatam: sed ex exemplarium diversitate hoc discrimen petendum est, vel etiam ex eo quod Isidorus, ut nonnullis placet, versionem, quae in Bibliis Gothicis exstat, recognovit: quod tamen minus certum puto. Sed de Bibliis Gothicis alibi uberius erit agendum. Nunc tantum adverto, in Oratione pro correptione vitae nonnulla esse Scripturae sacrae loca, quae ex Bibliis Gothicis desumpta sunt, ut ex Jerem. cap. II, vers. 23, cursor levis explicans vias tuas. Ita Oratio et Biblia Gothica: Vulgata: vias suas. Neque Sabatierius ex veteri Italica [Col. 0587D] aut ex Patribus profert lectionem quae in Bibliis Gothicis et in Oratione exstat. Non dubito quin plura hujusmodi occurrent Biblia ipsa Gothica, quae Toleti asservantur, cum Oratione conferenti. Multa enim sunt in Oratione quae a nostrae Vulgatae lectione aperte discrepant.

32. Quod autem in Oratione quaedam sint quae ex libris Etymologiarum et Sententiarum petita possint videri (id enim alterum erat Hernandezii argumentum), parum obesse debet; nam jam saepe monui, neque monere saepius me pigebit, Isidoro hanc fuisse scribendi rationem, ut non minus ex suis quam ex aliorum scriptis compilaret quae ad rem opportuna essent. Id et alios plerosque 18 Patres, praesertim [Col. 0588A] sequioris aetatis, fecisse constat, et nisi in Isidoro pro certo ponimus, fere omnia ejus opera facile in dubium revocare poterimus.

33. Subdidit Breulius Orationem divi Isidori contra insidias diaboli, quae brevis est, et vel pro ipso Alphabeto poenitentis composita fuit, vel pro alio alphabeto ex iis quae interciderunt, vel fortasse pro Exhortatione poenitendi, quae versibus etiam rhythmicis seu politicis constat, ut vidimus. Hernandezius nihil peculiare contra hanc orationem profert: sed inculcat ejusdem incerti auctoris esse atque orationem de correptione vitae. Rectius pronuntiat orationem a Constantino Cajetano divulgatam non differre a capite sive sectione ultima libri I Synonymorum. Cajetanus inscripsit: Oratio, vel confessio B. Isidori [Col. 0588B] episcopi et doctoris. Notam hanc subjecit: Hanc a S. Isidoro Hispalensi episcopo confectam orationem praeterquam quod ex ms. perantiquo Codice bibliothecae nostri coenobii Sublacensis nos exscripsisse meminimus, nihil aliud de ea habemus animadversione dignum. At cum ipse Canisium Possevinumque reprehendat, quod librum de Conversis in libris Sententiarum Isidori contineri non adverterint, excusatione caret, quod hanc suam Orationem in libris Synonymorum non detexerit. Edita postea fuit a Tamayo de Salazar in Martyr. Hisp. ad diem 4 Aprilis: et ex bibliotheca Florentina S. Marci indicatur a Bandinio tom. IV Cod. Latin. plut. 19, Codice 10 membr. in-8 saeculi XIII, qui olim fuit ad usum Fr. Antonii Bindi ordinis Minorum, in quo sunt Gregorii Magni et aliorum quaedam, et [Col. 0588C] pag. 361 B. Isidori oratio: Incipit, Succurre mihi, et desinit, Trinitas sancta, etc., ut apud Cajetanum.

34. Quasdam Isidori orationes, quarum alii non meminerunt, Alcuinus descripsit in opere cui titulus: Officia per ferias, seu psalmi secundum dies hebdomadae singulos, quibus in ecclesia cantantur, dispositi, cum orationibus, hymnis, confessionibus, et litaniis. Feria 5 est Oratio Isidori pro omnibus Christianis: Pie exaudibilis, Domine Deus, etc. Sabbato: Oratio sancti Isidori: Beatissimi servi illi quos, cum venerit Dominus, invenerit vigilantes. Beata vigilia, etc. Post litanias inter alias orationes Oratio sancti Isidori: Tu, Domine, verus doctor, et praestitor, advocatus et judex, etc. Item ejusdem: Quo fletu mala mea flere incipiam, quibus lacrymis facinora mea lugeam! etc. [Col. 0588D] Illico, Oratio sancti Isidori: Succurre mihi, Deus meus, 19 antequam mors veniat, etc. Hae duae orationes ex Synonymorum libris excerptae sunt, sed non omnino iisdem continentibus verbis; ac fortasse Isidorus ipse eas in Officia ecclesiastica retulit. Alioquin Alcuinus orationes profert ex aliis etiam Patrum operibus a se collectas: atque hac ratione ex Isidoro quoque potuit orationes conficere, quamvis libros ecclesiasticos Hispaniae non viderit. Oratio Succurre mihi, Deus meus, antequam mors veniat, ex lib. I Synonymorum versus finem deprompta, brevior est apud Alcuinum quam apud Constantinum Cajetanum, qui eam edidit nomine Orationis, vel Confessionis beati Isidori, ut modo dicebam.



CAPUT LXXXII. Opera quaedam Isidori nomine edita, de quibus an ejus sint dubitatur. Nonnulla ex Isidori Synonymis contexta. Libri de norma vivendi et de contemptu mundi. Collectum de lacrymis, sive opusculum de Institutione bonae vitae. Speculum humanitatis, sive Modus recte vivendi.
[Col. 0589A]

1. Cum multa opera aliis etiam Patribus sive exscriptorum negligentia, sive hominum perversitate, sive pio quorumdam scriptorum, qui ipsi latere voluerunt, studio, sive denique casu imputata sint, quae vere eorum non sunt, nihil mirum esse debet si Isidori quoque nomine, cujus fama medio aevo late percrebrescebat, plura opuscula in vulgus sparsa fuerint. In hoc numero reponi possunt excerpta quaedam, sive opuscula ex Isidori libris consarcinata, [Col. 0589B] quamvis, ut saepe innui, nequaquam ab Isidori ingenio et more alienum puto, quod suas ipse scriptiones pro temporum ratione vario modo contexeret, ac diversis titulis reformaret. De Synonymis cap. 70 disputatum fuit: ex eo veluti fonte multi rivuli emanarunt.

2. Margarinus de la Bigne edidit opusculum de Norma vivendi ex ms. Codice bibliothecae S. Victoris ad muros Parisienses. In exemplari meo editionis Bignaeanae nota ms. est hunc librum de Norma vivendi videri esse partem posteriorem, sive secundum librum operis Synonymorum. Verum Synonyma, quamvis in editione Bignaeana in duos libros distincta non sint, tamen etiam in 20 ea editione duos, quos alii distinguunt, libros sub uno titulo complectuntur: [Col. 0589C] et Norma vivendi ex ipso Synonymorum opere excerpta est, non ita disposita, ut distinctus ejusdem operis liber censeri possit. Putabat Bignaeus se primum hoc opusculum edere; sed longe ante prodierat.

3. In volumine Vaticano Editorum 6963 in-4 plura sunt opuscula simul compacta, et quae eodem circiter tempore impressa typis videntur. Primum est Francisci Mataratii Perusini de componendis Versibus hexametro et pentametro opusculum: Venetiis 1468. Deinde Jacobi Publicii de Arte oratoria. Item ars memoriae cum figuris. Sequitur traditio morum, venustatem complectens:

Moribus, et vita quisquis vult esse facetus,
Intente videatque legat praesentia laetus.
[Col. 0589D] Subjicitur interpretatio germanica. Hoc exordium, nisi fallor, alicubi appositum poemati leonino, quod Faceto tribuitur, ansam praestitit fingendi poetam Facetum nuncupatum; quia scilicet a nonnullis poema ipsum Facetus dicitur ab ultimo verbo primi versus. Succedit Tractatulus Synonymorum Isidori de vitae praesentis regimine, non tam jucundus quam utilis. Capitulum 1 de Norma vivendi. Age, fili, ut oportet, etc. Desinit, ne bonum, quod accepisti, despicias. Sunt capita 16, totidem atque in editione Bignaeana; sed in hac aliter sunt divisa et desunt tituli. Caput 11 in veteri editione est de doctrinatione. Haec antiqua editio iisdem characteribus et simili charta est atque alia quae in eodem volumine sequuntur, [Col. 0590A] scilicet Historia de spiritu quodam conjurato per priorem Fratrum Praedicatorum (anno 1423, in civitate Allecti), et Lucius Florus, quem in fine impressisse dicitur Conradus Gallicus in oppido Liptzensi 1487. Eodem volumine compacta est curiosa Epistola de miseria curatorum, sive plebanorum. Incipit: Secutum est semper, etc., amantissime Joannes, etc. Recensentur diaboli, qui parochos vexare solent: Primus diabolus inter omnes est ipse collator, etc. Tertius diabolus est coca tua domina, etc., quae nisi ab omnibus esset despecta meretrix, nullatenus domus tuae fuisset facta dispensatrix, etc.

4. Breulius ex Bignaeana editione sumpsit opusculum de Norma vivendi, cui hoc breve monitum praemisit: Isidorus de norma vivendi. Haec norma vivendi [Col. 0590B] ex Isidori Synonymis, ac libro de contemptu mundi hinc inde majore ex parte excerpta, potius quemdam consarcinatorem habet auctorem quam Isidorum. Neque enim credibile 21 est tantum virum crambem bis coctam nobis opponere unquam statuisse. Ubi fortasse legendum erit apponere. Sed, ut dixi, non ita efficax est haec ratio, ut quibusdam fortasse videtur. Etsi enim verum est normam vivendi excerptam esse ex Synonymis, ut consentiunt Cellierius, Bellarminus, Dupinius, Caveus, Placcius et alii, tamen dubitari adhuc potest an ab ipso Isidoro excerpta fuerit. Eam exstare in bibliotheca Escurialensi lit. M, plut. 3, n. 3, testatur Bayerius. Omissa nihilominus fuit in utraque Matritensi editione. Diversum quoddam exemplar ego edam ex Codice Borgiano, de quo [Col. 0590C] cap. 107, num. 31.

5. Plura eodem aut simili titulo sunt opuscula, quae aliis auctoribus ascribuntur. In Codice Vaticano-Palatino 327 est S. Bernardi formula honestae vitae: Petis a me, frater. Ibidem alia anonyma: Dilectionem tuam; quae rursus recurrit in Codice Palatino 399. In Codice vero Palatino 386 exstat S. Augustini tractatus brevis De honestate vitae religiosae, Petis a me, frater. In Codice Regio-Vaticano 444 S. Bernardi formula honeste vivendi: Si quis. In Codice Vaticano Ottoboniano 56 sermo S. Bernardi, De moribus et honestate vitae. Petisti a me. In Codice Chisiano Sententiarum Isidori est etiam Bernardi formula honestae vitae; sed notatum est auctorem esse Bernardum Silvestrum, cujus pariter est epistola de re familiari [Col. 0590D] bene administranda inter Opera S. Bernardi. Bernardus cognomento Silvester idem est ac Bernardus Carnotensis saeculi XII scriptor, cui Fabricius tribuit quidem epistolam ad Raimundum Castri Ambrosii de modo rei familiaris utilius gubernandae, non vero formulam honestae vitae. Nonnulli etiam hoc titulo donant excerptum ex epistola S. Hieronymi ad Nepotianum.

6. Alia est formula honestae vitae, quae Senecae tribuitur in Codice Vaticano 993, et in alio pariter Vaticano 1783. Sed re vera est S. Martini Dumiensis, sive Bracarensis, cui ascribitur in Codice Vaticano pergam. 634. Martini episcopi de quatuor virtutibus cardinalibus liber unus, qui formula vitae honestae inscribitur, [Col. 0591A] deque earum excessibus, id est vitiis, cujus prologus ad Mironem regem: Gloriosissimo, etc. Non ignoro, etc. Consonat Codex Vaticanus chartaceus 5370, et Ottobonianus 1354, in quibus etiam est prologus ad Mironem regem. Edita fuit post alios a Florezio tom. XV Hisp. sacr. Non dissimilis est inscriptio, de Institutione bonae, sive, 22 ut alii habent, novae vitae, quae alteri opusculo ex Isidorianis excerpto tribuitur, ut paulo post dicam.

7. Prodiit etiam in editione Bignaeana sancti Isidori de contemptu mundi libellus aureus; recognitore, ut in Operum indice notatur, Huberto Schutteputeo, Canonico Lovaniensi. Opusculum in sua editione Breulius admisit, hoc praefixo monito: In hoc libello multa repetuntur, quae prius in libris Synonymorum, [Col. 0591B] seu Soliloquiorum iisdem fere verbis praedicta sunt: quorum quidem nonnulla, ut per otium licuit, annotabimus. Denique eosdem habet interlocutores, hominem et rationem, ut addubitem num ab alio collectus fuerit. Praefatio est, Venit ad manus meas quidam liber Ciceronis, cujus forma, etc., quae verbis nonnihil mutatis ante Synonyma in editione Matritensi legitur, ut capite 70 dixi, ubi de opinione etiam Breulii verba feci, qui Consolationem Ciceronis indicari existimat. Hic de Contemptu mundi libellus in utraque editione Matritensi praetermissus fuit.

8. Vidi Venetam hujus libelli editionem cum aliis opusculis. 1. Joannis Gersonis, cancellarii Parisiensis doctorisque celeberrimi, de Imitatione Christi, et de Sacramento altaris, Venetiis, 1555, in-16. Quod a [Col. 0591C] plerisque aliis Thomae a Kempis adjudicatur. 2. D. Leonis papae de conflictu vitiorum atque virtutum libellus: Apostolica vox clamat, etc., qui Isidoro quoque nostro a nonnullis tribuitur, ut cap. 84 dicam. 3. S. Isidori de contemptu mundi libellus aureus: Venit ad manus meas quidam liber, cujus forma, etc. Deest Ciceronis. Desinit cum Breulio: donum sanctum acceptum retine. Sequitur aliud opus de Contemptu mundi, sive de miseria conditionis humanae, Innocentio papa III auctore. Aliam editionem libelli Isidoriani Venetam, anni 1523, in-8, laudat Fabricius in Bibl. med., qui Breulii sententiam de Consolatione Ciceronis in prologo indicatam sequitur.

9. Nic. Antonius censet opus Isidorianum de Contemptu mundi idem esse cum Synonymis, aliquantulum [Col. 0591D] licet varians, ut fere sunt quaecunque ex antiquis ad nos pervenerunt. Sed potius est compendium, aut excerptum ex Synonymis, ita tamen ut nonnunquam quaedam novae sententiae interserantur, aliquando eadem Synonymorum verba longo contextu repetantur.

10. Inscriptio de Contemptu mundi in aliis etiam operibus vetus 23 est, et a multis usurpata. Isidorus cap. 41 de Vir. illustr. fratrem suum Leandrum edidisse refert unum ad Florentinam sororem de institutione virginum, et contemptu mundi libellum. In Codice Vaticano 3499 est opus Eucherii Lugdunensis episcopi de Contemptu mundi et saecularis philosophiae ad Valerianum propinquum suum: Bene allegantur, etc. In alio Vaticano 4257 Bernardus, de Contemptu [Col. 0592A] mundi: Mundus, etc. In alio Vaticano 1699 indicatur fragmentum Senecae de Contemptu mundi: Licet gremium tuum, etc., quod fortasse spectat ad formulam honestae vitae Martini Dumiensis. Codex Palatinus 193 exhibet sermonem S. Augustini de Contemptu mundi: Audite, fratres, etc. Alius est sermo de Contemptu mundi sine auctoris nomine in Codice Regio-Vaticano 261. Videte, quomodo caute ambuletis, etc. Liber Augustini spurius de Contemptu mundi tom. IX editionis Lovaniensis est sermo laudatus, Audite, fratres, etc., qui in editione Maurinorum inter appendices voluminis VI relatus fuit. Barthius lib. LV Advers., cap. 5, verba quaedam profert ex Rogerii nomine inscripto libro, de Contemptu mundi.

11. Poemata etiam hoc titulo insignita exstant. [Col. 0592B] Codex Ottobonianus 3325 refert Carmen de Contemptu mundi, Utilis est, etc., auctore Fr. Bernardo ordinis Minorum. Codex chartaceus est saeculi XV, in quo sunt etiam Ovidii nomine carmen de Speculo medicinae: Nil tibi; comoedia Plauti, sive liber Birriae (forte Byrriae, quod est servi nomen in Terentii Andria), Graecorum studia, et Aesopicae fabulae versibus, Ut juvet, et prosit, etc., quas in Codice etiam Urbinate 352 exstare monui in Prolegom. ad Dracontium num. 70, ubi observavi Labbeum has fabulas, quas nundum editas existimabat, in animo habuisse typis vulgare. Sed multo ante prodierant, ac plures earum editiones Fabricius indicat in Biblioth. Lat. vet. lib. II, cap. 3, num. 1, in not., ubi advertit auctorem ab aliis Accium, ab aliis Salonem, ab aliis Romulum seu Romalium, ab aliis Bernardum [Col. 0592C] vocari.

12. Bernardus ordinis Minorum auctor carminis de Contemptu mundi diversus est a Bernardo Morlanensi, seu Morlacensi, aut Morlavensi Cluniacensi, qui anno circiter 1130 libros tres de Contemptu mundi carmine dactylico leonino scripsit, saepius typis recusos. In Codicibus Vat. 5158 et 5161 est carmen Contemptus mundi inscriptum: Chartula nostra tibi, etc., sine auctoris nomine.

24 13. Auctores qui in celebri controversia de auctore libri de Contemptu mundi et Imitatione Christi aut pro Thoma a Kempis, aut pro Joanne Gersen Benedictino, aut pro Joanne Gerson, aut pro aliis scripserunt, accurate Fabricius in Bibl. med. verbo Kempis Thomas recensuit. In Codice Palatino [Col. 0592D] 414 papyraceo inscribitur: Thomas de Kempis de Imitatione Christi et Contemptu vanitatum mundi. In Palatino 719 Anonymi, de Imitatione (Christi) et contemptu omnium vanitatum mundi: Qui sequitur me, imperfectum opus in fine. Codex Ottobonianus 530 continet Excerpta ex Joanne Gerson, aliisque in privatum usum: Qui sequitur me, etc., quod est initium ejusdem libelli. Codex est etiam chartaceus. In alio Ottoboniano recentioris aetatis num. 3155 est Anonymi Conjectura de libris de imitatione Christi eorumque auctoribus, et in alio pariter Ottoboniano 3164 Constantini Cajetani Apologia pro Joanne Gersen abbate Vercellense adversus Rosweydum: quae nescio an aliquantulum ab edita discrepet. In Conatu [Col. 0593A] chronico-historico Papebrochii ad seriem Romanor. pontific. dissertatio 45 est, An Petrus de Corbaria credi possit habere partem in libris de Imitatione Christi controversis inter Joannem Gersen et Thomam a Kempis.

14. Libellum de Contemptu mundi Isidori nomine vulgatum inter genuina ejus opera Zaccaria reponebat; cum tamen opuscula de Norma vivendi et de institutione bonae vitae, quae perinde ex Synonymis prodeunt, ad spuria rejiceret. Ex Codice Veronensi saeculi XV, quem cap. 43, n. 35, descripsi, typis committere constituerat libellum de Institutione bonae vitae, quem nondum editum putabat. Sed jam eum magna ex parte publici juris fecerat Tamayus de Salazar in Martyr. Hisp. die 25 Februarii, pag. 252, qui inscripsit, Collectum de lacrymis, sive de Institutione [Col. 0593B] novae vitae. Existimat fragmentum esse epistolae, et S. Isidoro Hispalensi falso tribui. In meo, inquit, Ms., ubi haec recitatur epistola, litteris Gothicis exarata, hoc invenitur titulo: Tractatus S. Isidori Hispalensis de institutione novae vitae; et in margine eisdem litteris iste: Alii hanc epistolam tribuunt S. Valerio abbati Virgitensi, quam ad Justum presbyterum scriptam autumant, quod est verius. Desinit, adimpletisque legis verbis vitam aeternam assequeris. Omittit alia quae in Mss. nostris adduntur, et quaedam ex superioribus, et in multis nonnihil discrepat. Opinionem Tamayi, S. Valerio institutionen novae 25 vitae adjudicantis, secutus est Guilielmus Cave ad annum 680.

15. In Codicibus mss., in quibus alia Valerii Bergidensis, sive, ut Tamayus scribit, Virgitensis opera [Col. 0593C] exstant, Florezius, qui ea tom. XVI Hisp. sacr. edidit, epistolam de Institutione novae vitae, Valerio a Tamayo ascriptam, non reperit, eamque a Valerii stylo abhorrere censet. Sane cum ex Isidori Synonymis opusculum excerptum sit, non aliter Valerio tribui potest, nisi tanquam excerptori, aut consarcinatori. Bayerius in not. ad bibl. vet. anceps hac in re est. In not. ad num. 216 lib. V primum ait, in duobus Codicibus Escurialensibus reperiri Isidori Collectum de lacrymis, diversum, ut ipsi videtur, ab aliis affinis argumenti opusculis; quod incipit: Dilecte fili, dilige lacrymas, noli differre eas. Desinit: Vide, quisquis haec legeris, ne quod legendo respicis, vivendo contemnas: quod et ipsum eodem initio, ac fine, ac sub titulo, Collectum S. Isidori, exstare monet in Bibliotheca [Col. 0593D] monasterii Alcobacensis, ut apparet ex Catalogo Olisipone 1775 edito, a Tamayo S. Valerio tributum. Rursus in eadem nota addit, nonnullos Isidoro ascribere epistolam, sive tractatum, De institutione novae vitae: quae potius S. Valerii Montensis, seu Bergidensis, creditur. Idem argumentum in not. ad n. 370 lib. V retractat, ubi advertit idem esse initium Institutionis novae vitae apud Tamayum, et Collecti de lacrymis, sed fortasse diversa esse opuscula, quamvis ab eodem fonte descendant: tandem ex utriusque collatione colligit, Collectum de lacrymis, in duobus mss. Escurialensibus exstans, longe uberius esse, ac duplo minimum auctius prae tractatu de novae vitae Institutione, a Tamayo edito.

[Col. 0594A] 16. Res ita se habet: sive opusculum inscribatur Collectum de lacrymis, sive de Institutione novae vitae, aut, ut in Codice Veronensi, bonae, sive alio modo, ut de Vaticanis Codicibus mox dicam, idem est excerptum ex libris Synonymorum, partim etiam ex libris de norma vivendi, et de contemptu mundi. Collectum de lacrymis dicitur ex initio, quo mentio fit de lacrymis: Dilecte fili, dilige lacrymas. Hoc initium petitum est ex capite, De lugendis semper peccatis, aut in aliis editionibus, de Humilitate. Alius titulus est de Institutione bonae vitae, ea ratione qua simile aliud opusculum de norma vivendi inscribitur. Cap. 44, n. 29, Codicem Florent. S. Marci de Ortu et Obitu Patrum recensui, quo exstat epistola beati Ambrosii episcopi 26 ad quemdam suum discipulum de Moribus et honestate vitae eodem initio: Dilecte [Col. 0594B] fili, dilige lacrymas: quod non dubito quin idem sit atque opusculum nostrum de Institutione bonae vitae: nam et alibi etiam aliquem Isidori librum in mss. Ambrosio ascriptum reperi, et in Codice Palatino Vaticano 832 sub epistolae titulo de Moribus et honesta vita libellus hic de institutione bonae vitae: aliquantulum contractus beato Ambrosio archiepiscopo ascribitur eodem initio: Dilecte fili, dilige lacrymas, etc. Desinit: Vide, quisquis hic (forte haec) legis, ne quod legendo respicis, vivendo contemnas. Codex Vaticanus 351, saeculi XIV circiter pergam., p. 217, sine titulo exhibet hunc libellum: Dilecte fili, dilige lacrymas, etc. Desinit Ex reverentia enim amor procedit. In indice operum manu eadem, sive ejusdem temporis exprimitur haec inscriptio: Synonyma [Col. 0594C] beati Isidori Hispalensis episcopi. Congruentior est inscriptio in Codice Vaticano Palatino 327 chartaceo, de quo cap. 103, pag. 148: Incipiunt flores beati Ysidori: Dilecte fili, dilige lacrymas, noli differre eas, etc. Desinit aut justificatur, aut damnatur. Expliciunt quaedam Excerpta, sive flores beati Ysidori.

17. Haec est causa cur etiamsi idem sit ubique initium opusculi, finis tamen diversus est in exemplaribus fere omnibus: quia in excerpto transcribendo facile alius plura, alius pauciora seligit. Cum autem idem sit initium in omnibus, consentaneum est suspicari, antiquum ac fortasse Isidoriani temporis esse hoc opusculum, quod per manus librariorum eas varietates acceperit, quas in mss. Codicibus observamus. Verba, quae ex mss. Escurialensibus Bayerius [Col. 0594D] allegat, veluti postrema Collecti de lacrymis, exstant fere eadem versus finem libri de Norma vivendi. In exemplari Veronensi quaedam sunt, quae desumpta videntur ex cap. 2 et 17 lib. II de Offic. eccles. Sed cum communia haec ipsa sint Synonymis, excerptor haec tantum fortasse prae oculis habuit. Aliud est opusculum ex Synonymis pariter desumptum, titulo Sermonis insignitum, de quo cap. 70 dixi.

18. Excerptum quoque est ex Synonymorum libris Speculum humanitatis, editum saeculo XV, ut ex vetustissimi characteris genere colligo. Exemplar, quod penes V. C. Petrum Emmanuelem Hernandezium exstabat, eminentiss. meus patronus cardinalis Lorenzana ad me transmitti curavit. Editum opusculum [Col. 0595A] puto sine auctoris 27 nomine; certe nomen auctoris in hoc exemplari non comparet, uti neque anni nota, aut editionis locus. Prima haec occurrunt verba: Speculum humanitatis. Hic introducuntur personae duorum scilicet deflentis hominis et admonentis rationem (corrigo rationis). Homo: Anima mea in angustiis es, etc. Legendum est, non es: sic alia passim menda interseruntur. Finis: Jam scis, quid scit (sit) recte vivere: deinceps vide ne contemnas vivendo quod audisti modis monendo: fiat, fiat. Amen. Explicit Speculum humanitatis, vel modus recte vivendi. Corrupta sunt extrema verba: simili tamen modo libri de Contemptu mundi et de Norma recte vivendi desinunt. Ejusdem ferme tituli celeberrimum, olim praesertim, opus est Roderici Sanctii de Arevalo, Speculum [Col. 0595B] vitae humanae.



CAPUT LXXXIII. Alia opera, Isidori nomine edita, dubia aut supposititia. Testimonia sacrae Scripturae. Liber de Ordine creaturarum. Dacherii praefatio. Liber fidei catholicae. Professio fidei. De ecclesiasticis dogmatibus. Vezzosii praefatio in hunc librum. Petri Emmanuelis Hernandezii Observationes de Brachario episcopo Hispalensi auctore ejusdem libri.

1. Perantiquus Codex Veronensis, quem Maffeii verbis cap. 44 descripsi, post Prooemia, librum de Ortu et Obitu Patrum, et Allegorias Isidori, exhibet Testimonia divinae Scripturae: quam Isidorianam collectionem esse Maffeius existimabat, et edere cogitabat. Ac fortasse hoc opus indicabatur in catalogo Gotwicensi saeculi XII, de quo cap. 46, num. 8, [Col. 0595C] hoc expresso titulo: Sententiae Isidori de utroque Testamento. Quanquam collectio illa sententiarum non solum testimonia divinae Scripturae continet, verum etiam post haec veluti altera parte testimonia quorumdam Patrum exhibet. Post Maffeii obitum Zaccaria inter alia Isidori opera, a se edenda, Testimonia divinae Scripturae reposuerat, ut dixi cap. 41; quae tamen in Conspectu edito editionis Isidorianae silentio praeteriit, quod jam in Itinere litterario per Italiam pag. 189 publici juris fecisset, Isidori verum opus esse negans. Praemisit Monitum, quod hic sisto.

28 2. Veteribus Patribus fuit in more positum Scripturarum Patrumque testimonia colligere ad aliquid comprobandum, nulla addita explanatione, aut ex illis argumentatione. Celeberrimi hac in re sunt [Col. 0595D] Cypriani Testimoniorum adversus Judaeos libri tres, quibus nuper accessit exhortatio S. Cypriani de Poenitentia an. 1751 a Cl. P. Joanne Chrysostomo Trombellio edita (Tom. II Anecdotorum a Canonicis Regularibus S. Salvatoris evulgatorum, part. I, pag. 1, seqq.). Ad eamdem fere formam conscriptus est, qui vulgo tribuitur Prospero, de Promissionibus et Praedictionibus Dei. Leo quoque Magnus post Ephesinum latrocinium testimonia quaedam Patrum contra Eutychianam haeresim a se collecta in Orientem misit, quae Vossius in editione S. Gregorii Thaumaturgi Graece divulgavit; tum multo auctiora, atque ordine immutato ad Leonem Augustum perscripsit, atque epistolae suae subjecit CLXV Ballerinianae editionis, Cacciarianae CXXXVIII. Quid? quod Pelagius ipse, uti ex S. Hieronymo accepimus in primo adversus Pelagianos libro (cap. 9), Testimoniorum libros scribens, se imitatorem, imo expletorem operis [Col. 0596A] B. martyris Cypriani scribentis ad Quirinum fatebatur.

3. Haec exempla secutus est auctor Testimoniorum, quem primus e tenebris eruo Veronensis Codicis beneficio. Cl. Maffeius Biblioth. Veronensis Ms. parte prima pag. 88 ita Codicem hunc describit: Ejusdem formae libro, mixto itidem, vetustoque, ac ad typographicum ut plurimum accedente charactere, continentur haec: 1. Orditur liber Praemiorum, Dialogus S. Hieronymi presbyteri. Nec praemia memorat, nec dialogus est, aut D. Hieronymi opus, sed illud Isidori de quo Braulio Prooemiorum librum unum. 2. Vita vel obitus sanctorum qui in Domino praecesserunt. 3. Incipit opuscula S. Isidori, ac si quae antecedunt ad alium pertinerent. Liber sequitur, a supposititio Pseudo-Dextri Chronico alteri Isidoro perperam tributus, de nominibus Legis et Evangeliorum, quem titulum a Braulione, ut videtur, accepit. Eum Guil. Cave inter deperditos recenset, imo nunquam exstitisse suspicatur, cum ambigat an idem sit cum libro Prooemiorum; [Col. 0596B] at vulgatus non semel est Allegoriarum titulo. 4. Incipiunt testimonia divinae Scripturae: collectio est Sententiarum primo ex Vetere et Novo foedere; deinde ex libro collationum, et de sententiis Evagri ad fratres, procul dubio Evagrii Pontici: decerpitur etiam de libris Ambrosii et Prosperi, et afferuntur Testimonia de libro S. Martini, non illius Turonici episcopi, sed iste pater fuit monachorum. Martinum Bracarensem intelligo, qui in Gallaecia plura monasteria condidit, Patrumque Aegyptiorum sententias a Graeco sermone transtulit. »Argumentum est, ex Hispania allatum Codicem, vel ex Hispano saltem transcriptum, non enim in alia provincia Martinus Bracarensis pater vocaretur monachorum. Abrumpitur denique simul cum dimidiato libro collectio haec, quam, cum ejusmodi plures inspexerim, ineditam reputo, et a S. Isidoro, quamvis hucusque non innotuerit, profectam plura videntur suadere. Nam in Codice reperitur, Isidori tantum scripta retinente; [Col. 0596C] titulus anteriori libello praefixus, Opuscula S. Isidori, innuit, non unum tantummodo ejus opusculum sequi: ex Hispano conterraneo praecipue excerpit; labor demum Isidori genium apprime referens, 29 quem optime Sixtus Senensis dicit,« in legendis, colligendis, cooptandisque dictis, ac sententiis, et rapsodiis veterum Patrum desiderium habuisse inexplebile. »Eodem, quo congeries ista, nomine Isidori liber de Fide catholica appellatur in chronico Fontanellensi ex Dacherio (Spicil. t. III, p. 241), nempe Testimoniorum de Christo et Ecclesia. Mirum quidem esset ex Gregorio Magno et Augustino nihil huc Isidorum contulisse; sed mutilus liber est, ut dixi, et compilatio abrupta. Ea quoque incidit mihi cogitatio, opus istud indicari, cum Isidori Sententiae ab antiquis scriptoribus laudantur; huic enim multo magis quadrat denominatio, quam libris de summo Bono, qui etiam tres sunt, cum Ildephonsus Sententiarum librum unum numeret. Caeterum capitulis moralia praefiguntur argumenta, primis exceptis, qui [Col. 0596D] de uno Deo et de distinctione Personarum. In hoc argumentum versiculi asseruntur hi ex Joannis Epistola:« Quoniam tres sunt, qui testimonium dant in terra, Spiritus, aqua et Sanguis; et tres unum sunt in Christo Jesu: et tres sunt qui testimonium dicunt in coelo, Pater, Verbum, et Spiritus, et tres unum sunt.

4. Hactenus Maffeius. Et doctissimo quidem viro facilis assentior, Hispani hominis esse, quos damus, Testimoniorum libros, Isidori Hispalensis esse nunquam adducar ut credam. Nam Idelphonso, qui librum unum Sententiarum Isidoro tribuit, Braulionem Caesaraugustanum opponimus, qui tres omnino Sententiarum libros, eosque S. Gregorii Magni floribus respersos a S. Isidoro prodiisse commemorat; quales ii sunt qui etiam de Summo Bono praenotantur. Et vero perridiculum foret ut haec Testimonia Isidoro adjudicemus, libros de Summo Bono [Col. 0597A] contra omnium manuscriptorum Codicum fidem illi eripere. Atqui si Idelphonsum velimus libri unius Sententiarum nomine non libros de Summo Bono, sed haec Testimonia indicasse, facile criticus quispiam, animadvertens libros de Summo Bono ab Idelphonso fuisse minime commemoratos, ejus silentium urgebit ad illos Isidoro abjudicandos. Quis enim credat Idelphonsum libros illos silentio praeteriisse, qui et doctissimi sunt, et ad Ecclesiae confirmandam doctrinam maxime faciunt, dum Testimoniorum, quae moralis tantummodo sunt argumenti, libellum hinc illinc nullo ordine conrasum non silet? Neque etiam Scripturarum versio eadem est Isidoro, quae auctori huic nostro; sed utraque inter se maxime discrepat. Quod vero aiebat Maffeius, haec testimonia in eo Codice reperiri, qui nonnisi Isidoriana contineat, nullius est roboris ad rem praesentem. Norunt enim qui mss. Codices pervolutarunt, nec librorum inscriptionibus, nec ordini quo exarati sunt fidendum satis. Ipsum hunc Codicem inspiciamus. Priora [Col. 0597B] opuscula duo, qui Codicem exaravit, videtur omnino Isidoro abjudicasse; alterum quidem prooemiorum omnino, cum S. Hieronymo tribuat; alterum minus quidem aperte, sed quantum conjectando assequi possumus, non obscure, cum post illud opusculum primo occurrat inscriptio: Incipit Opuscula Isidori. Quis ergo opusculi auctor? Hispanus fuit; iterum aio; fortassis etiam Isidoro paulo antiquior. Nam etsi liber mutilus est, tamen suspicari facile possumus eum qui Martini Braccarensis testimonia paulo post Scripturarum testimonia collegit, Isidori 30 sententias ante aliorum omnium dicta in medium fuisse allaturum, cum Isidori nomen apud Hispanos tanta semper fuerit celebritate.

5. Utut est de auctore, utilissimum opusculum hocce negaverit nemo. Nam et multa hinc licebit expiscari quae ad versionem Scripturarum Hieronymianam cum caeteris comparandam faciunt, et novum ex Hispaniis testem suppeditat pro Joannaeo de sanctissima [Col. 0597C] Trinitate testimonio. Nec inutile fortassis fuerit Patrum qui hic recitantur locos cum editis exemplis conferre, quod mihi non licuit.

6. De editionis porro ratione haec habe. Nulla in Codice exstat librorum divisio. Cum tamen, si unum Deuteronomii locum excipias, eumque misere corruptum, qui post Cassiani sententias in Codice descriptus fuit, Patrum dicta continenti oratione post Scripturarum testimonia reddantur, atque hoc titulo Incipiunt Testimonia divinae Scripturae praenotetur operis initium; mihi in mentem venit totum opus in duos libellos tribuere, quorum alterum Scripturarum, alterum collecta Patrum testimonia exhiberet. Quare necesse fuit ut ad imitationem tituli illius quo inscribi librum in Codice dixi, alterum confingerem, quo secundum libellum praenotarem. Caeterum religiose Codicem ipsum describi curavi, non orthographia tantum vetere diligenter servata, sed sphalmatis ipsis fere retentis. E re lectorum fortasse fuit, ut singulis sententiis loca ascriberem, ubi in Scripturis [Col. 0597D] aut apud Patres habentur; verum ad id tantum mihi otii non fuit. Initio quidem adnotata sunt; sed quod in ipso Codice ascripta repererim. Haec hactenus.

7. Unica tantum ratione permotus est Zaccaria ut opusculum hoc Isidori esse neget, quod Scripturarum versio non eadem est Isidoro quae auctori Testimoniorum, sed utraque inter se maxime discrepat. Difficile tamen est id persuadere, praesertim cum Zaccaria Hispani hominis, Isidoro etiam fortasse paulo antiquioris, opus esse fateatur: et cum aliunde Isidorus plerumque Scripturae verba desumeret, ut apud alios Patres quos transcribebat exposita reperiebat. [Col. 0598A] Non igitur absurda est opinio Maffeii, qui ab Isidoro opus profectum arbitrabatur. Ac potuit accidere ut Isidorus post tres Sententiarum libros, ex Gregorio et Augustino potissimum collectos, novam hanc collectionem ex sacris litteris et aliorum Patrum lectione ordinaret: et haec esset idonea causa cur nihil huc ex Gregorio et Augustino contulisset, quod Maffeio mirum videbatur; etiamsi aliunde liber mutilus non esset, et compilatio abrupta. Quaeri illud potest quisnam sit liber ille Sententiarum, ex quo postremae sententiae excerptae dicuntur. Non dubito quin liber sit Prosperi, qui Sententias ex Operibus Augustini collegit seorsum etiam editas Helmstadii per Joannem a Fuchte anno 1613 in-8. Inter 31 omnia Prosperi Opera tom. I, pag. 316, [Col. 0598B] edition. Venet. 1744. Titulus est: Sententiarum ex Operibus S. Augustini Hipponensis episcopi delibatarum liber unus. Singula capita singulis sententiis nullo inter se ordine connexis absolvuntur; adeoque multo utilior fuit Isidori industria, qui tribus Sententiarum libris ex Gregorio, Augustino aliisque Patribus systema quoddam theologicum instituit, ut superius cap. 67 dictum.

8. Liber de Ordine creaturarum Isidoro ascribendus videtur, ut pluribus confirmavi cap. 23, ubi etiam monui a me edendum cum variis lectionibus, a V. C. Thoma Dendrade diligentissime collectis ex ms. Codice Florentino. Nunc solum apponam ea quae Dacherius in prologo ad tom. I de hoc opere praefatus est.

9. Tertium occupat locum S. Isidori Hispalensis [Col. 0598C] episcopi de Ordine creaturarum liber, quem Braulii Caesaraugustanae civitatis episcopi rogatu edidit. Ejus quanquam scriptorum ecclesiasticorum nomenclatores tam veteres quam neoterici haud meminerint, stylum nihilosecius Isidori ac mentem adeo in promptu mihi visus est praeseferre, ut germanum illius fetum existimaverim in dubium revocare posse neminem. [a 1Kb] Codicem non procul ab auctoris aevo exaratum, e nobili nostro S. Remigii Remensis monasterio depromptum, evulgamus. Celebrior est Isidorus, perfectissimum sanctitatis et omnigenae eruditionis exemplar, quam ut debeat penicilli mei rudibus lineis adumbrari. Jamdudum multis illum encomiis celebrarunt Isidorus Pacensis in Chronico, Braulius ille, sive Braulio in Praenotatione librorum S. Isidori, Ildefonsus Toletanus, ac Sigebertus de Scriptoribus ecclesiasticis. Florebat Heraclii temporibus. At enim verba titulo apposita silentio minime sunt praetereunda: Braulio episcopo urbis Romae: quorum [Col. 0598D] gratia elucidandorum addidi, Hoc est Caesaraugustae. Haesi, fateor: siquidem apud Scriptores Caesaraugustam Romam aliquando fuisse nuncupatam, nusquam licuit advertere; ni forte dixeris quod olim Romanorum coloniae urbem praecipuam vocitari Romam, quemadmodum Constantinopolim, etsi ratione dissimili, imperatores, quadam praerogativa appetiverint Hispani. Nolim tamen hac in re conjecturis indulgere, sed perspicacioribus relinquens arbitrium, ad alia propero.

10. Librum de Dogmatibus ecclesiasticis, multis aliis tributum, primus et unus Margarinus de la Bigne inter Opera Isidori edidit ex Bibliotheca V. C. Petri Danielis Aurelianensis, inscripsitque, Isidori [Col. 0599A] Hispalensis episcopi de doctrina et fide ecclesiasticorum dogmatum libellus. Breulius non solum ab Operibus Isidori ejusmodi opusculum rejecit, sed etiam hoc de eo monitum post libros de ecclesiasticis officiis apposuit: »In Operibus S. Isidori, anno Christi 1580 32 Lutetiae impressis, sequebatur libellus de ecclesiasticis Dogmatibus, quem nos integrum inter Opera divi Augustini repertum sustulimus. Quanquam nec Augustini, nec Isidori est, sed Gennadii Massiliensis presbyteri non satis catholici: ejusque nomine citatur a multis, ut a S. Thoma quodlibeto 12, articulo 10, a Magistro Sententiarum lib. II, distinct. 8, ab Walafrido Strabone lib. de Rebus ecclesiasticis, cap. 20. Propterea hunc libellum Lovanienses rejecerunt in appendicem tom. III [Col. 0599B] divi Augustini cum antidoto.«

11. Inter opera quae Trithemius Isidoro adjudicat, aliis ignota, Nic. Antonius recenset ecclesiasticorum dogmatum librum unum, quem ex Placcio observat et Augustino, et Alcuino, et Fulgentio, et Gregorio papae praeter Isidorum tribui solitum. Sed praeterquam quod a Bignaeo ex ms. Codice Petri Danielis nomine Isidori liber editus fuit, Trithemius ex Sigeberto hoc opus Isidoro tribuere videtur. Nam Sigebertus inter alios Isidori libros commemorat librum ecclesiasticorum Dogmatum. Et quamvis Fabricius in Bibl. med. suspicetur Sigebertum loqui de tribus libris Sententiarum, qui certe a Sigeberto alio titulo non sunt nominati, tamen Trithemius diversum aliud opus intellexit, et, ut videtur, illud ipsum [Col. 0599C] quod multis aliis tribuitur. Monui jam cap. 67 Bayerium nulla idonea causa dubitasse num Robertus Coccus, qui librum de Ecclesiae dogmatibus male Isidoro tribui asserit, ad libros Sententiarum id retulerit. Neque enim dubium quin librum de ecclesiasticis Dogmatibus vulgo ita appellatum Coccus intellexerit.

12. Nescio an ad hunc librum de ecclesiasticis Dogmatibus referendum sit, quod in catalogo veteri bibliothecae Fuldensis saeculi X circiter Cod. Palat. 1877 indicatur: Exemplar fidei S. Hieronymi, et symbolum quod composuit Theodorus archiepiscopus Britanniae, et symbolum XII Apostolorum, et in idem symbolum tractatus cujusdam, EXEMPLAR FIDEI S. ISIDORI, et scriptum papae Damasi ad Paulinum Antiochenum. Fortasse Fides sancti Isidori dicitur quaedam [Col. 0599D] professio fidei, quae in Codice 2 archivii Vaticani, de quo cap. 107, Etymologiis inserta est, tanquam aliquid ad eas pertinens; quae proinde locum inter appendices obtinebit.

13. Quod autem ab Aenea Parisiensi contra Graecos Isidorus in Fide catholica laudatur, Fabricius in Bibl. med. num. 12 id exponit de duobus libris contra Judaeos, qui etiam de Fide catholica 33 inscribuntur. Quaedam sententiae libelli de ecclesiasticis Dogmatibus reperiuntur apud Isidorum lib. II de Offic. eccles., cap. 24, sive Isidorus ex antiquiori libro eas sumpserit, sive potius recentior alius auctor ex Isidoro. Neque enim tam certum est, ut multi putant, Gennadii opus esse. Cum vetera exemplaria, [Col. 0600A] et antiqui scriptores de auctore hujus libelli tantopere discrepent, ex uno Codice, quem Bignaeus allegat, et ex testimonio dubio Sigeberti, aut etiam clariori Trithemii, Isidoro illum ascribere non ausim. In inventario et in indice bibliothecae Vaticano-Urbinatis Cod. 1504, pag. 62, indicatur Isidori liber de ecclesiasticis Dogmatibus: Divinae, etc. Sed in eo chartaceo Codice Isidori tantum sunt tres libri Sententiarum, et liber Differentiarum rerum: pagina vero 62 occurrit tabula capitum, et initium libri tertii Sententiarum, qui incipit, Divinae sapientiae, etc.

14. In Bibliotheca veteri Vaticana Codex 458 pergam. in-fol. parvo inter alia Augustini opera fol. 113 refert: Ejusdem de ecclesiasticis Dogmatibus: [Col. 0600B] ac rursus Codice 466 Augustino tribuitur. Sed in inventarii margine haec est nota: In hoc etiam libello non habentur quae in impressis ponuntur post capp. 21 et 24, et est Gennadii Massiliensis. Nihilominus Augustino ascribitur in Codicibus 473, 514, Vaticanis, et Codice 4982 pariter Vaticano, sub hoc titulo: Libellus contra omnes haereses de fide catholica: Credimus in unum, etc. Codicem 473 cap. 93 describam. Codex etiam Ottobonianus 459 sic refert: Aurelii Augustini Diffinitiones de ecclesiasticis Dogmatibus: Credimus unum, etc. Ejusdem confutatio catholica quorumdam capitulorum: Quoniam Christianae, etc. Est membr. in-fol. Alius Ottobonianus 612 membr. in-fol. Augustini exemplar verae fidei: Credimus, etc. Codex Palatinus 191 papyrac. Augustini de definitione Dogmatum ecclesiasticorum: Credimus unum, etc. [Col. 0600C] Consonat alius Palatinus pergam. num. 213. At Codex Regio-Vaticanus 83 papyr. sic in inventario enuntiatur: S. Augustini, seu potius Gennadii Massiliensis, liber de ecclesiasticis Dogmatibus.

15. Gennadio aperte tribuit Codex Vaticanus 655 pergam. in-fol., p. 170, Gennadius de dogmatibus ecclesiasticis: Credimus unum Deum. Nota haec in inventario adjicitur: Est vere Gennadii; reperies et in Alcuino. Eadem inscriptio nomine concilii Nicaeni Vatic. Codice 4152 profertur: Definitio dogmatum ecclesiasticorum: Credimus 34 unum Deum, etc. In Codice Regio-Vaticano membr. in-8, sine auctoris nomine: Definitio dogmatum ecclesiasticorum; capitulis constans novem, in fine mutila. Codex Vaticanus 1348 membr. saeculi XI aut seq. continet peculiarem [Col. 0600D] quamdam collectionem canonum, cui praemittitur tractatus de Fide sanctae et individuae Trinitatis: Credimus unum esse Deum: opus ex initio libelli de Dogmatibus ecclesiasticis aliisque auctoribus collectum. Desinit: rationemque conjungere.

16. Haec ex mss. Codicibus Vaticanis. Supra cap. 43 dixi, hunc de ecclesiasticis Dogmatibus libellum in Codice veteri Barberinio saeculi VIII aut sequentis, nomine Augustini inscriptum exstare. Contra cap. 44 monui in antiquo Codice Lucensi, quem Mansius descripsit, Gennadio ascribi; qui tamen Codex multum ab editis discrepat, ut Mansius testatur, nonnullis variis lectionibus in medium allatis. Idem Mansius in Supplemento ad Biblioth. med. Fabricii [Col. 0601A] verbo Gennadius ejusdem Lucensis Codicis meminit, in quo ait repraesentari librum de ecclesiasticis Dogmatibus sub hoc titulo: Incipit de Dogmatibus ecclesiasticis sedis episcopi Maxiliensis. Hoc loco omissum est nomen Gennadii, fortasse errore typographi. Suspicatur vero Mansius legendum ecclesiasticae sedis, sed melius trajicietur de Dogmatibus ecclesiasticis Gennadii episcopi sedis Massiliensis, qui error, ut Gennadius episcopus Massiliensis diceretur, apud multos veteres irrepsit. Etsi autem recentiorum communis est haec opinio, Gennadium presbyterum Massiliensem auctorem esse libelli de ecclesiasticis Dogmatibus, antiquiores tamen hac de re plurimum inter se dissentiebant.

17. Nam praeter varietatem Codicum Fabricius in [Col. 0601B] Bibl. med. pro Augustino stare ait Abonem abbatem, Joannem Scotum et Rabanum: Petrum vero Abailardum et Gratianum jam sub Augustini, jam sub Gennadii nomine hunc librum laudare, nomen S. Fausti episcopi Massiliensis eidem libello in quodam Codice praeferri: Ratramnum auctorem dicere Gennadium Constantinopolitanum episcopum. Longe plures recenset pro Gennadio Massiliensi, scilicet Adrianum I papam, Alcuinum, Florum, ecclesiam Lugdunensem contra Gotheschalcum, Walafridum Strabonem, Algerum, Petrum Lombardum, Thomam Aquinatem et Trithemium. In epistola synodica concilii Francofordiensis anno 794, idem opus Augustino 35 adjudicari videtur apud Labbeum t. VII Conc., c. 1039, nam post S. Ambrosii quaedam verba laudatur [Col. 0601C] Augustinus: »Item sanctus Augustinus in libro Enchiridion, etc. Item in Expositione catholicae fidei: Non ergo duos Christos, neque duos Filios, sed Deum et hominem unum Filium; quem propterea unigenitum dicimus, manentem in duabus substantiis, sicut ei naturae veritas contulit«: quae sunt verba capitis 2 libri de ecclesiasticis Dogmatibus. Placcius verb. Aurel. Augustinus ait male hunc librum tribui Fulgentio, Gregorio et Tertulliano, Elmenhorstium ad Tertullianum probare Gennadii esse, sed capita quaedam ex epistolis Coelestini et Conciliorum esse desumpta, cum desint in ms. Codice, ubi Gennadio tribuitur: Bernardum Vindingium Augustinianum Hispanum in suo Critico Augustiniano castigato pag. 58 observare caput 53 [Col. 0601D] de quotidiana communione a sententia Augustini alienum esse.

18. In hac opinionum varietate eruditissimus vir Hernandezius in suis animadversionibus ad Conspectum Zaccariae cap. 42 productis diversam a caeteris omnibus viam tenuit. Censet quippe auctorem libelli de ecclesiasticis Dogmatibus esse Bracharium, antistitem Hispalensem ab Isidoro quartum; quo de argumento dissertatiunculam a se edendam pollicetur. Interea mihi Hispaniam sacram relegenti haec de Brachario occurrunt tom. IX pag. 24 seqq. Bracarius, sive Bracharius diversus a Bachiario, cujus Opera a Muratorio, a Florio, et demum a Florezio tom. XV Hisp. sacr. edita sunt, in catalogo Emilianensi [Col. 0602A] episcoporum Hispalensium, quem cap. 24 exhibui, recensetur quarto loco post Isidorum. Hunc Bracharium aliquod opus edidisse colligit Florezius ex epistola 2 Joannis Hispalensis ad Alvarum Cordubensem, quae est 6 inter epistolas Alvari editas tom. XI Hisp. sacr. Ita enim ait Joannes Hispalensis: Sed et ea quae Bracharius episcopus in suis dogmatibus per omnem suam ecclesiam dicit agnoscenda, inter caetera ita instituit: Animas hominum non esse ab initio inter caeteras intellectuales naturas, nec in semel creatas, etc. Esse autem Bracharium hunc scriptorem eumdem atque Bracharium Hispalensem episcopum inde comprobatur quod cum Joannes Hispalensis eum rursum nominat, noster dicit: Hieronymus quintam opinionem veriorem esse dicit, quam et NOSTER [Col. 0602B] BRACHARIUS affirmavit. Hoc fere sensu Alvarus Cordubensis, Joanni Hispalensi scribens, ait pag. 114: Audi tuum Isidorum inquientem; et pag. 140: 36 Nam et egregius vester, imo communis noster Isidorus quid in Differentiarum de beato dicat Ruspensi Fulgentio, etc. Nam Isidorus communis Hispaniae doctor habebatur.

19. Quid autem Bracharius scripsisset, Florezio non constabat. Joannem autem Hispalensem libellum de ecclesiasticis Dogmatibus innuere certum est; non quia opus dogmata inscribere videtur: nam hoc communi verbo veteres libros quosvis dogmaticos intelligebant; sed quia verba Bracharii exhibent totum cap. 14 libelli de ecclesiasticis Dogmatibus. Ubi autem apud Joannem Hispalensem legitur nec in [Col. 0602C] semel, Florezius corrigit, nec simul: atque ita quidem legitur in editione Institutionum theologicarum Ven. Thomasii. Sed genuina lectio est nec insimul, ut innuitur etiam in editione Bignaeana, ubi est in simul. In mss. saepe e pro i occurrit, ut insemel pro insimul. Neque ignotum hoc adverbium est antiquis etiam non malis Latinitatis auctoribus. Simile verbum occurrit apud Alvarum, pag. 137, ex S. Hieronymo: Neque eas in semel (lego insimul) creatas in principio. Constat igitur auctoritate Joannis Hispalensis, qui saeculo IX floruit, Bracharium, qui saeculo VII post annum 660 sedem Hispalensem tenuisse videtur, opus de ecclesiasticis Dogmatibus conscripsisse, ut Ecclesiam suam instrueret.

20. Difficile sane est tam efficax aliud testimonium [Col. 0602D] pro Gennadio, aut Augustino, aut aliis reperire. Ac fortasse Hispalensis titulus, in ms. aliquo Codice perperam exaratus, ansam praebuit suspicandi opus esse Augustini; et potuit aliquis ex Hispalensi facere Hipponensem, ut contra in inventario bibliothecae Vaticanae Codice Palatino 286 Augustinus dicitur Hispalensis: Incipiunt omeliae beati Augustini episcopi Ispalensis in epistolam canonicam primam beati Joannis apostoli de charitate in nomine Domini amen. Praefatio: Ecce nunc sanctitas vestra, etc. Homilia: Quod erat ab initio, etc. Quis est, qui manibus tractet, etc. De vocis Hispalensis magna perturbatione in mss. Codicibus dixi cap. 24. Idem quoque Hispalensis nomen fortasse effecit ut alicubi opus Isidoro [Col. 0603A] potius quam Brachario, ignoto plerisque episcopo, ascriberetur. Nolim tamen dissimulare difficultatem nonnullam mihi suboriri, ne Bracharium auctorem credam, quod cum in Hispania unum tantum videamus Joannem Hispalensem qui opus commemoraverit, Bracharioque tribuerit; extra Hispaniam idem opus multorum manibus etiam saeculo VIII terebatur, 37 atque aliorum nomine inscriptum vulgo erat. Quid ergo, si Joannes Hispalensis inter aliquas schedas Bracharii libellum offendens, Bracharium auctorem credidit, quod alium ignoraret? Verum judicium cohibendum, donec Hernandezii dissertatio, quam dixi, in lucem prodeat.

21. Cum tantus hic vir inter appendices Isidorianas libellum de ecclesiasticis Dogmatibus referri [Col. 0603B] posse crediderit, eum recudere cogitavi non ex editione Bignaeana, sed ex alia quam Vezzosius curavit tom. III Institution. Theologic. Ven. Thomasii cum nonnullis notis ac variis lectionibus; qui ita de opere ipso praefatur:

22. Gennadio presbytero Massiliensi, quem floruisse constat quinto exeunte Ecclesiae saeculo, opus praesens iis verbis in indiculo suo Institutionum Theologicarum tribuit Thomasius, quibus denotare videtur nullum ipsi fuisse dubium quin ei sit tribuendum. Quae vero esse possint aliis ea de re dubitandi rationes, deteguntur in Admonitione, quam clarissimi Maurini editores Operum S. Augustini eidem praemisere pag. 75 Appendicis ad tomum VIII editionis Parisiensis anni 1688. Dissentiunt enim veterum chartae inter se, dum auctorem designant illius, et aliae Hipponensi Augustino tribuunt, Patero episcopo aliae, aliae Alcuino, aliae Gennadio. Maurinorum [Col. 0603C] hanc laudat editionem eodem in Indiculo Thomasius, ei tamen praeponere visus est illam quae legitur in tomo II Antuerpiensis editionis Operum S. Augustini anni 1577, quaeque occurrit et in tomo I Opusculorum ejusdem S. Augustini Venetiis editorum anno 1547, ob necessariam, ut ipse Thomasius ait, additionem complurium capitulorum, quam fortasse ob causam et rationem permoti Maurini suum exemplum huic alteri praetulere. Nobis Thomasium sequi religio sit, oportet: Antuerpiensem in praesentia exhibemus, collatam tamen atque comparatam ad Maurinam; hujus enim variantiis in adnotationibus indicatis, perinde nobis esse videtur ac si utramque daremus.

23. Quibusdam locis Vezzosius in notis sensum catholicum explicat, quo nonnullae propositiones hujus libelli excipi debent. Esse autem in hoc opusculo Semipelagiani erroris vestigium aliquod negat [Col. 0603D] Natalis Alexander dissert. 4 saeculi V versus finem, quamvis Gennadium auctorem agnoscat.

24. »Respondeo secundo, inquit, et, ut mihi quidem videtur, probabilius, librum illum de ecclesiasticis Dogmatibus a Gennadio, jam ex haeresi Semipelagiana resipiscente, fuisse editum. Misit enim ille librum de fide sua ad Gelasium Romanum pontificem, ut ipsemet asserit, quem illum esse verisimile est quem de ecclesiasticis Dogmatibus inscripsit. An vero Semipelagianis erroribus male olentem librum ad Gelasium misisset, quem noverat Fausti et Cassiani libros 38 censoris stigmate inussisse. quod initium salutis humanis viribus tribuissent? Ex hoc igitur Gennadii libro colligi non potest quaenam [Col. 0604A] fuerit Semipelagianorum sententia, cum in eo nequaquam Semipelagianus sit.«

25. Haec ego de libro de ecclesiasticis Dogmatibus ejusque auctore ita collegeram, cum ex Hispania ad me delata est Dissertatio quam indicaveram V. C. Petri Emmanuelis Hernandezii, quam ex Hispanico sermone in Latinum convertendam et huic loco inserendam censui.


De auctore libri de ecclesiasticis Dogmatibus Petri Emmanuelis Hernandezii Observationes.

26. Cum nonnullum studium ac laborem in his observationibus digerendis insumpserim, hujus operae pretium me fecisse existimabo, si tandem id quod mihi propositum fuit obtinuero, scilicet librum, de ecclesiasticis Dogmatibus, inscriptum, qui ab aliis perperam Augustino affingitur, ab aliis probabilius [Col. 0604B] Gennadio Massiliensi, genuinum opus esse cujusdam episcopi Hispani, qui saeculo VII exeunte vivebat. Verum quo pacto in hanc ego cogitationem inciderim, primo loco exponam.

27. Legenti mihi tom. XI Hisp. sacr. epistolam inter alias Alvari Cordubensis sextam, ab Joanne Hispalensi ad Alvarum data, haec notanda verba occurrerunt: »Sed et ea quae Bracharius episcopus in suis dogmatibus per omnem suam ecclesiam dicit agnoscenda, inter caetera ita instituit: Animas hominum non esse ab initio inter caeteras intellectuales naturas, nec in semel [Forte nec insimul] creatas, sicut Origenes fingit, neque cum corporibus per coitum seminantur, sicut Luciferiani, et Cyrillus, et multi Latinorum praesumptores affirmant, quasi naturae consequentia serviente: sed dicimus corpus tantum per conjugii copulam germinari: Dei vero judicio coagulari in vulva et configi [Forte et confingi], atque formari: et formato jam corpore, animam creari et infundi, ut vivat in utero homo [Col. 0604C] ex anima constans et corpore, et egrediatur vivus ex utero plenus humana substantia . . . Hieronymus opinionem veriorem esse dicit, quam et noster Bracharius affirmavit.«

28. Haec, ut aiebam, perlegenti subiit mihi in mentem, paucis ante diebus me tom. I S. Martini Legionensis edit. Segoviae 1782 eamdem sententiam, Animas hominum non esse ab initio, etc. legisse, S. Augustino ascriptam. Cum locum relegissem, et observassem, sententiam desumptam ex cap. 14 libri de ecclesiast. Dogmatib., ut in nota marginis pag. 577 expressum est, divino beneficio acceptum retuli, quod hac via verum auctorem celebrati illius libri reperissem. Ita enim tunc arbitrabar rem evidenter a me compertam teneri, ac sine ulla mora annuntiari debere ejusmodi operis auctorem Bracharium antistitem fuisse.

39 29. Verum cum animum advertissem ad expendenda rationum momenta quibus idem opus Gennadio tribuitur, hanc opinionem satis probabilem esse [Col. 0604D] comperi, cujus argumenta ante sunt evertenda quam judicium nostrum, sive potius Joannis Hispalensis, saeculi IX scriptoris, statuatur. Praetereo igitur eorum sententiam qui librum de ecclesiasticis Dogmatibus S. Augustini fetum esse censent, quorum e numero est laudatus S. Martinus Legionensis, qui saeculo XII floruit, et Magister sententiarum in nonnullis editionibus parum correctis, ac fortasse alii recentiores. Nihil etiam dicam de Gratiano, qui eumdem librum Paterio adjudicat, nihil de Trithemio aliisque, qui Alcuino ascribunt. Mihi enim unice propositum est eorum rationes impugnare qui Gennadii Massiliensis nomine libellum de ecclesiasticis Dogmatibus enuntiarunt.

30. Juverit tamen ante scire quinam hi fuerint, praesertim antiquiores; nam qui recentiori tempore a saeculo XII scripserunt, ex illis hanc opinionem hauserunt. Praeit omnibus Adrianus pontifex I qui [Col. 0605A] cap. 59 epistolae ad Carolum Magnum, anno 787 datae, ita refert: In sacris praedictis conciliis praedecessorum meorum sanctissimorum pontificum haec oblata sunt testimonia, id est, sancti Gennadii Massiliensis episcopi, qualiter veneranda sint corpora vel reliquiae sanctorum, capit. 40 Sacrorum corpora et praecipue beatorum reliquias ac si Christi membra sincerissime honoranda, et basilicas eorum nomine appellatas velut loca divino cultui mancipata, affectu piissimo et devotione fidelissima adeundas. Si quis contra hanc sententiam venit, non Christianus credatur, sed Eunomianus.

31. Hoc Adriani testimonium, quod validissimum omnium est, neque theologi Lovanienses, neque Maurini editores Operum S. Augustini, pro Gennadio allegarunt. Solum debilitari poterit Adriani auctoritas, si dicatur inter alios errores historicos qui paucis his verbis continentur, recensendum esse quod Gennadio liber de ecclesiasticis Dogmatibus attribuatur. Nisi verba haec essent pontificis Romani, [Col. 0605B] Baronius aperte improbasset quod Gennadius sanctus appelletur, qui etsi a Pelagianismi macula apud S. Gelasium se purgavit, tamen apud multos a Semipelagianismi labe purus non est.

32. Baronii de Gennadio judicium ad annum 490, num. 45, hoc est: Quod ad Gennadii doctrinam spectat, ipsum aliquando . . . impugnando Pelagium, favisse Pelagianis erroribus, qui ejus scripta accurate perlegerit, intelliget. Videas ipsum . . . in illam . . . Pelagianorum classem rejiciendum, qui intrinsecus faventes Pelagianis erroribus, exterius visi sunt impugnare Pelagium. Praecedenti numero ascripserat verba ipsius Gennadii: Ego Gennadius Massiliae presbyter . . . opus de fide mea misi (qua ab eo errore se purgabat) ad B. Gelasium urbis Romae episcopum.

33. De Semipelagianismo vero Gennadii haec Norisius lib. II Hist. Pelag., cap. 16, Ex Semipelagianorum laude, ac Prosperi reprehensione fuisse illum [Col. 0605C] (Gennadium) Semipelagianum, nullus jure inficias ibit. Quod si postmodum Gennadium Norisius ab hoc errore liberat, non id simpliciter facit, sed tantum quod ad librum attinet de ecclesiasticis Dogmatibus, quem Gennadii esse credidit.

40 34. Quidquid id est, imo etiamsi Gennadius in fide catholica obierit, ut laudatus Annalium scriptor arbitratur, tamen nunquam sustineri potest illum fuisse sanctum. Atque hic est primus in re mere historica lapsus Adriani, quod Gennadium obiter sanctum appellaverit. Alter subinde similis error est, quod episcopum Massiliensem Gennadium dixerit: id enim omnino falsum est, cum liquido constet tantum fuisse presbyterum, ut tradit Pagius in Baronium num. 21 eodem anno: Gennadii episcopatus prorsus commentitius . . . presbyter enim tantum fuit Massiliensis.

35. Hoc ipsum contra Platinam tuentur theologi Lovanienses et Maurini editores Operum S. Augustini: auctores quoque Galliae Christianae, col. 636: [Col. 0605D] tom. I edit. Paris. 1731, et alii, qui Sigebertum Gemblacensem rejiciunt quod Gennadium episcopum nuncupaverit; quo in errore versatus etiam fuit Baronius, Adriani pontificis auctoritate permotus. B. Notkerus Balbulus, qui anno circiter 890 Notitiam suam de illustribus viris, qui ex intentione sacras Scripturas exponebant, etc. scribebat (tom. I Anecdotor. Pezii pag. 1; (Fabric. tom. V Biblioth. med. et infimae Latinit., pag. 143 et 308 edit. Patav. 1754; Gallia Christiana tom. V, col. 900 et seqq. cit. edit.) Gennadium semel, atque iterum episcopum Toletanum vocat, prae caeteris hallucinatur: si tamen is error Notkeri est, et non illorum qui ejus opus ediderunt.

36. Jam cum Adrianus in uno tantum versu bis offenderit, haud temere affirmari poterit eum in nominando auctore libri de ecclesiasticis Dogmatibus deceptum ex aliquo testimonio illi simili quo inductus fuit ut priora illa duo assereret.

[Col. 0606A] 37. Facile esset sustinere caeteros patronos ejusdem sententiae ex Adriano, quo certe posteriores sunt, eam exscripsisse, atque illius auctoritate permotos omnes errasse. Verum nostram opinionem alia via defendere placitum est. Scilicet rejecto pontificis Adriani testimonio ob eas rationes quae expositae sunt, Joannis Hispalensis pro Brachario testimonium caeteris omnibus antiquius est. Walafridus quidem Strabo, qui eodem tempore quo in Hispania Joannes Hispalensis vivebat in Germania, in opere de exordiis et incrementis Rerum ecclesiasticarum, cap. 20, auctorem libri de ecclesiasticis Dogmatibus Gennadium laudat. Verum advertere oportet testimonium Strabonis testimonio Joannis Hispalensis recentius esse.

38. Strabonis opus non nisi post annum 840 scriptum fuit, ut ostendit Cellierius (Histoire générale des Auteurs sacrés et ecclésiastiques, tom. XVIII, pag. 673): Ce qu'il (Walafride) dit de la mort de Louis le Débonnaire est une preuve qu'il ne composa [Col. 0606B] ce traité (De exordiis, etc.) qu'après l'an 840. At epistolae amoebaeae Alvari Cordubensis et Joannis Hispalensis ab anno 820 ad 830 a Gomezio Bravo collocantur (Catal. episcop. Cordub. lib. II, cap. 2, pag. 115 edit. postrem.), nec dissentit Florezius (Hisp. sacr. tom. XI, tract. 34, cap. 2, num. 43, pag. 37).

39. Itaque decem minimum anni majoris antiquitatis pro Hispano stant, qui Germanorum hac de re opinionem penitus ignorabat, cum Germani, unica fortasse Adriani auctoritate inducti, librum de quo agimus 41 Gennadio Massiliensi presbytero adjudicarent. Contra in Hispania graviora testimonia esse debuerunt ut liber Brachario ascriberetur: neque enim credendum est id a Joanne confictum. Bracharius ab anno 656 ad 681 episcopatum tenuit; nam mense Decembri anni 656 adhuc episcopus Hispalensis erat Fugitivus, et mense Januario anni 681 jam sedem Hispalensem regebat Julianus sive quicunque [Col. 0606C] alius episcopus, qui concilio Toletano XII interfuit. (Hisp. sacr. tom. IX tract. 29, cap. 6, num. 19 ad 34; et tom. VI, tract. 6, cap. 14, n. 1, etc., et in dissertat. de Primatu, § VI.) Inter hos duos episcopos Bracharius vixit. (Tom. IX, ibid., n. 22, etc.)

40. Centum post annis aut paulo amplius vivebat Joannes scriptor saeculi noni ineuntis, siquidem anno circiter 820, ut ante exposuimus, Alvarus epist. 5, n. 2, sic Joannem alloquebatur: Crede mihi, frater, imo aetate pater. Ut eo anno Joannes Hispalensis pater Alvari Cordubensis dici posset, necesse est ortum Joannis anno circiter 750 affigere: siquidem Alvarus exeunte saeculo VIII, aut ineunte IX, natus est. Igitur Joannes, gravi aliquo fundamento nisus, opus de ecclesiasticis Dogmatibus Brachario ascripsit, eoque etiam magis quia ad virum nobilem in primis eruditum Alvarum scribebat, quem non constat Joannis opinionem rejecisse: quandoquidem epistola Joannis, in qua Bracharii fit mentio, posterior alia alterius [Col. 0606D] ad alterum non exstat. Alioquin Alvarus verum operis auctorem ignorasse videtur: nam num. 7 epistolae 5 idem opus Hieronymo, nisi fallor, adjudicat, quanquam magis puto eum locum confusum esse.

41. Expensis igitur Joannis et Walafridi assertionum fundamentis opinionem Joannis praeferendam censeo: quae cum latuerit donec eam P. Florezius in lucem protulit, mirum non est si a nemine adoptata fuerit. Mirandum tamen Florezium, cum primum eam tom. IX, tract. 29, cap. 6, pag. 220, produxit, non animadvertisse de quo opere sermo esset. Postquam enim fragmentum epistolae, Sed et ea quae Bracharius, etc., edidit, pag. 223 adjunxit: Ignotum nobis an id opus (Bracharii, de quo Joannes Hispalensis) existat: sed allatum fragmentum ad indicandum auctorem deservire potest, si opus comparuerit.

42. Itaque ex Florezii sententia Bracharius auctor est operis, in quo fragmentum reperiatur. Sed ut [Col. 0607A] vidimus, id non tam est evidens quam ipse existimabat. Ex ejus quidem rationibus perspicuum est Bracharium antistitem Hispalensem fuisse. Quare laudi Ecclesiae Hispalensis verti potest quod, ut nos certe opinamur, opus produxerit spatio decem saeculorum ad nostram aetatem ubique celebratum: nam et in Germania, et in Italia, et in Gallia prope finem saeculi VIII jam cum plausu legebatur.

43. Saeculo IX Florus presbyter, sive quis alius nomine Ecclesiae Lugdunensis, contra errores Joannis Erigenae scribens, Pelagiano errore opus ejusmodi foedatum pronuntiavit. In Biblioth. Patrum tom. IV, part. II, col. 253 edit. Paris. 1624, et tom. XV, pag. 611 edit. Lugdun. 1677, exstat liber nomine Ecclesiae Lugdunensis contra Joannem Erigenam scriptus anno circiter 850, cujus auctor Florus creditur, ubi cap. 2 haec habentur: 42 Quod autem sentire . . . hominem absque laboris sui studio ad Deum pervenire non posse, non est catholicum, sed Pelagianum. Invenitur in libello cujus titulus est Dogmatum ecclesiasticorum, [Col. 0607B] quaedam talis definitio. Sed omnino, ut . . . et alia nonnulla in eodem libello, Pelagiani erroris est.

44. Idem censuerunt theologi Lovanienses, qui editionem operum S. Augustini emendarunt, e quibus Henricus Cuyckius, qui tomum III correxit, in appendice pag. 380 edit. Antuerp., approbantibus caeteris illius academiae theologis, hac censura librum de Dogmatibus notavit: »Liber hic non est catholici scriptoris, sed Gennadii Massiliensis in Gallia presbyteri . . . de factione Gallorum, contra quam congregatum fuit concilium Arausicanum II. Porro ut saepius in catalogo virorum illustrium graves habet errores, sic et in his Dogmatibus ecclesiasticis quaedam habet a lectore cavenda . . . Nusquam in hoc libro meminit peccati originalis, aut baptismatis infantium in remissionem peccatorum. Cumque multos nominet haereticos, nusquam meminit Pelagii, aut catholici dogmatis contra eum prolati. Sed contra diligenter inculcat animas non esse ex traduce, eo quod sciret Pelagium inde [Col. 0607C] suum dogma statuere.« Hanc censuram Maurini in sua editione transcripserunt, neque ab ea dissenserunt.

45. At eruditus cardinalis Norisius loc. cit., has opiniones perpendens, opus de ecclesiasticis Dogmatibus tam pulchre vindicat, ut nihil supra: »Mihi, inquit, horum judicia non probantur. Et in primis minime Pelagianum est dicere homini ad salutem obtinendam necessarium esse laborem, si labor non ex solis naturae viribus, sed ex gratiae praemoventis virtute prodeat. . . Quam sententiam . . . tradit Arausicana synodus post canon. 25 . . . . Neque . . . . Semipelagianus vocari potest, quod dixit: Ut acquiescamus salutiferae inspirationi, nostrae potestatis est. Nam etiam cum eligimus bonum, praeparatur voluntas a Domino. Hinc S. Augustinus ait: . . . Cum aliis praeparetur, aliis non praeparetur voluntas a Domino, discernendum est . . . quid veniat de misericordia ejus, quid de judicio. Cui sententiae Gennadius totus [Col. 0607D] inhaeret. Etenim cap. 56 paucis verbis . . . initium salutis ac consummationis in divinae gratiae virtutem refundit . . . Cum de opere pravo disserit, id in solius arbitrii electionem rejicit: at dum de opere recto et sancto, non jam solam electionem ob oculos ponit, sed Deum auxiliantem et praeparantem voluntatem, ut bonum eligat.«

46. Monueram hanc Norisii apologiam ad librum potius de ecclesiasticis Dogmatibus quam ad Gennadium ipsum vindicandum pertinere: atque, ut puto, jam id confirmatum est. Observandum enim omnia loca quae proferuntur, ex eo libro excerpta esse. Apologia autem his Vossii verbis absolvitur: Speramus . . . non improbaturos judicium hoc nostrum, qui illum animi candorem praestare antiquorum monumentis sciunt, quem ad labores suos censendos a posteritate . . . optant afferri. Immune ergo est ab omni errore opus de ecclesiasticis Dogmatibus, immunis ejus auctor, Bracharius scilicet, ut nostra fert opinio: [Col. 0608A] Gennadius quoque, 43 quamvis illud non scripserit, immunis sit etiam, per nos licet, ut Baronius censuit.

47. Habes omnium rationum momenta, quibus liber iste Brachario nostro restitui debet. Viri docti quorum judicio eas committo, quam sint probabiles judicabunt. Sed certe minime negabunt, ut arbitror, saltem tam esse probabiles quam quae pro Gennadio Massiliensi producuntur.

48. Ratramni monachi Corbeiensis sententiam tacitus praeterii, qui cap. 5 libri contra Graecorum opposita opus de ecclesiasticis Dogmatibus Gennadio patriarchae Constantinopolitano, anno 471 e vivis sublato, adjudicavit. Eam enim neminem secutum video praeter editorem ultimnm Spicilegii Acheriani, qui tom. I edition. Paris. in fol. anni 1723 in ima pagina haec notavit: Qui hunc Gennadii librum edidere, cum nullum ejus nominis scriptorem nossent praeter Massiliensem presbyterum, alienum fetum ei supposuerunt. Quorum ignorantiam Ratramnus hoc loco (modo citato) [Col. 0608B] redarguit. Sed cum Ratramnus anno circiter 867 opinionem hanc suam protulerit, antiquiores profecto sunt duae illae de quibus disseruimus. Neque alios, qui Ratramni opus legerunt, ejus sententiae subscripsisse scimus: neque eam editor nova aliqua ratione confirmat.

49. Atque, ut finem faciam, observatione dignum est tres ejusdem saeculi scriptores, Joannem Hispalensem, Walafridum, et Ratramnum, in Hispania primum, alterum in Germania, tertium in Gallia, de auctore ejusdem libri, quem omnes manibus versabant, tam diversa judicia protulisse.

50. Absolutis jam his meis observationibus, duo de eodem libro notanda mihi occurrerunt tom. III Operum S. Leonis a presbyteris Balleriniis Veronensibus editorum Venetiis 1757, sed quae ad verum auctorem indagandum non faciunt. Eruditi illi viri pag. CLXXXIX seq. Codicem saeculi IX memorant ubi id opus S. Augustino tribuitur: pagina vero CCLXI alium saeculi, ut ipsis quidem videbatur, VIII, ubi is [Col. 0608C] qui opus in compendium redegit, sive librarius quasdam sententias excerpsit hoc titulo: Ex epistola Felicis papae ad Sicilienses episcopos. Editorum indicium ultro sequimur, qui ita censent: Forte . . . abbreviator idcirco Felicem papam eidem (libro de Dogmatibus) praefixit, quia hoc opusculum in aliqua collectione reperit post epistolam Felicis ad episcopos Siculos.



44 CAPUT LXXXIV. Exegesis, sive Expositio Missae, an sit Isidori? Opus de canone mystici libaminis Isidoro recentius videtur. Plura ac varia exemplaria Expositionis Missae. Exhortatio humilitatis S. Martini Dumiensis alicubi Isidoro ascripta. Conflictus vitiorum atque virtutum multis auctoribus tributus. Compendium metricum hujus operis. Versio Gallica.

1. In nova Matritensi editione Operum S. Isidori [Col. 0608D] inter appendices pag. 54, edita est Expositio in Missa, subjecta hac parum eleganti nota: Videtur repugnare, hanc expositionem esse S. Isidori, quia haec liturgia suo tempore non erat in usu. In margine indicatur, Expositionem desumptam esse ex Codice saeculi IX. Incipit: Dominus vobiscum: Salutat populum, etc. Desinit: et omnes respondeant: Deo gratias. Prodierat jam hoc opusculum, ut ex Nic. Antonio colligitur: Exegesin, inquit, in Missae canonem Parisiis editam per Carolum Guillard 1548 in-8 vidimus in bibliotheca Sapientiae Romanae. Et catalogus quidem vetus Sapientiae hunc librum indicat: sed nunc desideratur, sive furto subreptus, sive extra ordinem in alieno aliquo pluteo collocatus. Bayerius in nota ait Exegesin primum Parisiis seorsim prodiisse anno [Col. 0609A] 1648; sed, ut arbitror, error numeri incidit, 1648 pro 1548, quem annum Nic. Antonius designat. Fabricium et Zaccariam, qui Exegesin Missae, Parisiis editam, ex libris Isidori de Officiis ecclesiasticis esse decerptam putant, parum vidisse, cap. 69, num. 11 observavi.

2. Bayerius plura congerit pro Exegesi Isidoro vindicanda contra notam editoris quam protulit; quae, ut ait, longe Latinior, neque tamen propterea verior legitur quoque in ejusdem editionis prologo. Testatur duos codices hujus Exegeseos exstare in bibliotheca Escurialensi, alterum anno 954 exaratum, ut in eodem manu coaeva legitur, sub hac epigraphe, Expositio in Missa, indesignato auctore, ex quo in nova Matritensi editione recusa fuit: alterum saeculi, ut [Col. 0609B] videtur, XIII inclinantis aut exeuntis, cum expresso Isidori nomine. Existimat ergo, non immerito a Trithemio, 45 Eisengreinio, Gesnero, Fabricio et aliis eam Isidoro ascribi, praesertim cum doctrina et stylus ab Isidorianis non abhorreant: ut mirum sit eam non exstare in Matritensi Grialii editione.

3. Diversus a duobus Codicibus a Bayerio allegatis est, ut videtur, Codex Escurialensis IV, f. 9, descriptus a Rodriguezio de Castro tom. II Biblioth. Hisp., p. 324, in-8. membran. saeculi X aut ineuntis XI, characteribus obscuris, multis compendiis, titulis et litteris initialibus rubris: qui olim fuit ecclesiae principis Hispalensis, aliquando penes P. Marianam exstitit, ab hoc remissus 1583. Titulus in operculo: Tractatus Missae B. Isidori. Ejusdem liber [Col. 0609C] Differentiarum. Item liber Prooemiorum. In primo folio: Incipit Tractatus Missae a principio usque ad finem editus a beatissimo Isidoro: Rodriguezius asserit hunc tractatum eumdem omnino esse atque opus de Canone mystici libaminis in fine collectionis Hittorpianae de Officiis eccles. Romae 1591 Hugoni a S. Victore ex conjectura ascriptum. Si Codex ejus aetatis est quam Rodriguezius indicat, Hugo auctor operis de Canone mystici libaminis esse nequit. Ego putarem librum ejusmodi recentioris temporis esse, et per aetatem quidem Hugoni tribui posse. Canon Missae Romanae in eo explicatur, sed diverso modo atque in Exegesi Missae, quae in nova editione Matritensi prodiit, sed tanquam Isidoro supposita, repugnante, ut dixi, Bayerio.

[Col. 0609D] 4. Contrario editoris recentis argumento Bayerius respondet, post alias incertae auctoritatis, quae circumferuntur, liturgias Gelasium I saeculo V Sacramentorum praefationes composuisse, deinde saeculo VI Gregorium Magnum Codicem Gelasianum reformasse: qui ritus in Hispania ad ejus usque cladem perseveravit; dein vero Mozarabum tempore nonnihil immutatus, et saeculo XI S. Gregorii VII auctoritate restitutus, perpetuo in Hispania obtinuit, et usque obtinet, ut conferenti hodiernum Missae ordinem cum hac Exegesi et cum Sacramentarii Gregoriani exemplo e Vaticano 900 et amplius annorum Codice a Muratorio tom. II Liturgiae Romanae edito manifestum fiet. Habebat etiam Bayerius penes se in vetere 500 annorum Codice Gregorianam liturgiam [Col. 0610A] Graece versam, eodem ordine quo Exegesis nostra, procedentem: quae Latine exstat in bibliotheca Laurentiana Medicea tom. II Catalogi, plut. 29, n. 39, col. 57, descripta sub titulo: De ordine Missae, 46 et expositione verborum ejus. Addit Bayerius, non solum liturgiae, sed et psalterii Romani usum Gothorum tempore in Hispania obtinuisse. Ac tandem concludit potuisse Isidorum in privatum, sive aliorum usum Romanae liturgiae exegesin conscribere, etiamsi ea liturgia Isidori aevo in Hispania recepta atque usitata non fuisset.

5. His rationibus Bayerius Exegesin Missae Isidoro laborat vindicare. At qua parte contendit, ordinem Missae, qui nunc ex Romano ritu fere ubique in Ecclesiis Latinis viget, Isidori quoque tempore in Hispania [Col. 0610B] obtinuisse, prorsus irritus ejus conatus est. Nam liturgia Gothica non in Missali Romano, sed in Mozarabico, quod etiamnum exstat, quaerenda est. Ac nemo negaverit inter Mozarabicam et Romanam missam ingens esse discrimen, quantum quidem ad quosdam peculiares ritus et preces attinet. Isidorus ipse in libris de Officiis ecclesiasticis non missae, quae nunc est Romana, partes, sed Gothicae, quae nunc Mozarabica dicitur, singillatim exponit. Neque enim Mozarabes a ritu Gothico recesserunt, aut eum immutarunt: sed cum sancte retinuissent, tandem S. Gregorius VII obtinuit, ut ritus Romanus Gothico, sive Mozarabico, in Ecclesiis Hispaniae, paucis exceptis, substitueretur. Hac in re longe a Bayerio dissidet Florezius, qui tom. III Hisp. sacr., pag. 212 [Col. 0610C] seqq. probare conatur Hispanos missae ordinem a Romanis pontificibus olim acceptum semper conservasse: deinde diversum a Romano apparuisse, quia pontifices ipsi Romae justis de causis quasdam mutationes invexerunt: Gallaeciam saeculo VI et usque ad annum 633, quo a concilio Toletano IV idem ritus pro omnibus Hispaniae ecclesiis praescriptus fuit, missam Romanam diversam ab antiqua Hispana sive Gothica habuisse. Sed quamvis in ipso Ecclesiae exordio idem modus generalis celebrandi eucharistiam Romae et in Hispania observatus fuerit, quod verum puto, tamen paulatim et Romae summi pontifices, et in Hispania Patres Ecclesiae Gothicae seorsum quasdam orationes et precandi formulas addiderunt; inde magna ea diversitas nata.

[Col. 0610D] 6. Quod si in Gallaecia, ac fortasse in nonnullis aliis Hispaniae partibus, ordo Romanus missae usque ad annum 633 in usu erat, ut vult Florezius, altera Bayerii ratio probabilior videbitur, potuisse Isidorum Exegesin missae Romanae ad privatum, vel ad aliorum usum conscribere: quae scilicet multis Hispanis utilis esse 47 posset. Quaerendi hic locus est an Isidori tempore canon missae Romanae esset, qualis in Exegesi repraesentatur. Codex Muratorii, quem Bayerius allegat, non multum ab eo tempore distat. In multos ego etiam incidi veteres Codices, quibus canon missae Romanae, qui nunc exstat, paucis verbis mutatis, reperitur. Codex Ottobonianus Vaticanus 576 exhibet missale monasticum antiquum membran. in-4 charactere Longobardico, sive ut vocant Beneventano, [Col. 0611A] cum notis musicis Petro Aretino antiquioribus. Incipit: Ad te levavi animam meam, Deus, etc. Excita, quaesumus, Domine, potentiam tuam, etc. Sequitur Dominica II adventus, etc., fere ut in nostris Missalibus. Sunt missae S. Nicolai, S. Ambrosii, S. Silvestri, et post Epiphaniam S. Mauri abbatis, etc.

7. In Quadragesima officia de feriis et dominicis. In sabbato sancto plura de benedictionibus olei, salis, etc., et haec peculiaria de baptismo per trinam immersionem: »Et sic accipiens illum de manibus ejus, baptizet eum sub trina mersione, dicens: Et ego te baptizo in nomine Patris: semel et mergat. Et Filii: et mergat iterum. Et Spiritus sancti: et mergat tertium in modum crucis: primum ad orientem [Col. 0611B] verso capite infantis, et pedibus ad occidentem: secundo ad meridiem, et tertio ad septentrionem. Cum surrexerit infans a fonte sacro, facit crucem de chrisma in vertice ejus cum pollice, dicens orationem, etc.« Postea est explicatio orationis dominicae, a presbytero fieri solita: Pater noster, qui es in coelis: Haec libertatis vox est, etc. Deinde expositio symboli: litaniae praeparatio ad missam, etc. Succedit Canon missae, Te igitur, etc., ut in Missalibus hodiernis. Ibi una cum famulo tuo papa nostro ill., et abbate nostro ill. Est etiam Memento, ut dicunt, defunctorum. In oratione, Libera nos, etc., quidam sancti adduntur, Dei genitrice Maria, et beato Michaele archangelo, et sanctis apostolis tuis Petro et Paulo, Andrea, et beatis confessoribus tuis Martino, Gregorio, [Col. 0611C] Benedicto, Mauro, atque beata Scholastica cum omnibus sanctis, etc. Post festa sanctorum est Ordo sponsalium cum rubrica, benedictione annuli, missa, etc. Commune apostolorum, martyrum, etc. Desunt in fine nonnulla folia. Codex ad saeculum X fortasse pertinet.

8. Occurrit etiam Canon missae in Codice Regio-Vaticano 191, saeculi X, circiter, post Isidori libros de Officiis ecclesiasticis, et 48 quaedam alia. Vere dignum, et justum est, etc., usque ad Sanctus, sanctus, sanctus. Te igitur, clementissime Pater, etc. Papa nostro illo, et omnibus, etc. Post Damiani nomen in margine notatur inserendum necnon illorum quorum hodie solemnitatis in conspectu gloriae tuae celebratur triumphus. Postea bis dedit discipulis suis, [Col. 0611D] non deditque. Et, unde et memores sumus, Domine, nos tui servi, etc., gratia repleamur per Christum Dominum nostrum. Nobis quoque peccatoribus. Deest Memento defunctorum: quod etiam omittitur in nostra Exegesi, quae cum canone missae hujus Codicis apprime congruit.

9. Antiquissimus etiam est Codex Vaticanus 1146, in quo est Canon missae fere ut nunc recitatur. Ibi: »una cum famulo tuo papa nostro illo, etc., Cosmae et Damiani (si fuerit natale sanctorum dicatur, sed et diem natalitii beati illius, vel beatorum illorum celebrantes) . . . Memento etiam, Domine, et eorum nomina qui nos praecesserunt cum signo fidei, et dormiunt in somno pacis (Et recitantur, et postquam [Col. 0612A] recitata fuerint, dicit) Ipsis, etc. In fine rubrica est: Haec a coenobio Dionysii venit. Incipit Expositio missae. Primum in ordine, etc.« Intelligo coenobium Parisiense S. Dionysii. Codicem hunc describam cap. 95. In recensendis aliis mss. Codicibus plura hujus generis occurrent.

10. Constat igitur ex mss. antiquis exemplaribus canonem missae qui nunc habetur vetustissimum esse, paucis quibusdam verbis fortasse pro diversitate ecclesiarum, aut additis aut mutatis: adeoque hac ex parte non facile revinceretur, qui Exegesin Isidori opus esse contenderet. Nihilominus res mihi valde dubia est; neque puto Isidori tempore, in Hispania praesertim, Apostolici nomine pontificem Romanum veluti per excellentiam fuisse appellatum, ut in Exegesi [Col. 0612B] appellatur ad ea verba; Memento, Domine, famulorum famularumque tuarum, et omnium circumstantium: pergit enim auctor: Sacerdos antea oravit pro Apostolico et episcopo suo.

11. Inveni hanc ipsam expositionem missae in mss. Codicibus Vaticanis, sed sine auctoris nomine, scilicet in Vaticano 1146 membr. in-fol., ubi post anonymas alias expositiones missae pag. 20 est Expositio missae: Dominus vobiscum. Salutat sacerdos populum, et orat ut Dominus sit cum illo. Desinit: nuntiatum sit de ministro, et omnes respondeant, Deo gratias, amen. Nota recens initio 49 est: Haec excerpta videntur ex Alcuino, vel ex alio auctore. Codex est saeculi X circiter, in quo multa sunt ad ecclesiasticos ritus pertinentia, suo loco describendus. Eamdem [Col. 0612C] missae expositionem inveni in Codice Vat. Palatino 485 ejusdem aetatis, ubi pag. 16 terg. est alia expositio. Primum oratio, Deus omnipotens, miserere, etc., tum: Primum in ordine missae antiphona ad introitum canitur, etc., pag. 18 terg. Deinde post orationem secretae dicitur a sacerdote: Dominus vobiscum: sacerdos orat, salutando populum pro clero et plebe, etc. Desinit pag. 27 terg. commendavit apostolos. Illico rubrica, item incipit alia expositio missae, Dominus vobiscum; salutat sacerdos, etc. Desinit et omnes respondeant, amen. Finitum est expositio. Iterum incipit expositio de competenti. Expositio, quae incipit, Dominus vobiscum, salutat, etc., est ea quae alicubi Isidoro ascribitur.

[Col. 0612D] 12. Isidori nomen invenio in Codice Ottoboniano saeculi X circiter opusculo de Ordine missae inscriptum; sed hoc aliud est ab Exegesi missae, ut ex ipsa rubrica patet: De ordine missae vel orationibus quae in ea continentur in libro Officiorum Isidori capitulo 15, scilicet libri I: Ordo autem missae, etc., peragit orbis. Sequitur, Coelestinus vero natione Campanus pontifex Romae XLV constituit, ut antiphona, id est introitus et psalmus David ante sacrificium psalleretur, quod ante non fiebat, nisi tantum Epistola Pauli recitabatur, et sanctum Evangelium. Ita alia hujusmodi adduntur. Rursus citatur Isidorus, et interseruntur ea quae Romani pontifices diversis temporibus praescripserunt, ut Damasus XXXIX (Pontifex hoc ordine) natione Spanus constituit, ut psalmi die noctuque canerentur per [Col. 0613A] omnes ecclesias, qui hoc praecepit presbyteris, vel episcopis, aut monasteriis.

13. Plura alia sunt exempla Expositionis missae ab Exegesi quae Isidoro ascribitur diversa, alia edita, alia inedita, alia cum nomine, alia sine nomine auctoris. In Vaticanis Codicibus 1143, 1146, anonyma missae expositio Primum, etc. In alio Vaticano 1121, Alberti Magni super Canonem missae ex libro ejus de Officio missae: In corpore naturali, etc. In Vat. 4862 Alberti Magni Expositio missae: Ecce ego declarabo. In Codice Vaticano 4074 est Innocentii Expositio missae et canonis: Nota causas quare, etc. In Vat. 4578 pergam. in-fol. Remigii Antisiodorensis Expositio missae: 50 Celebratio missae. In Vat. 4396 Expositio oblationis missae: Te igitur. In Vat. 7150 [Col. 0613B] Expositio missae Romanae: Quoties contra.

14. Bibliothecae Regio-Vaticanae Codex 214 membr. in-4 exhibet Flori Magistri expositionem in canonem missae: In mysterio, etc. Codex 435 expositionem missae antiqui scriptoris: Primo, etc. Codex 446 missae Romanae expositionem: Quoties, etc., quae mutila est in fine. Codex 524 Canonis missae expositionem nomine Petri Damiani, Qui pridie. Codex 612 membran. in-8 Missae expositionem, Masculi, etc.

15. Fratris Bernardi de Parentinis ord. Praedic. expositio missae, Quoniam, etc., exstat in Codice Palatino Vaticano 345. Henrici de Hassia Expositio missae in alio Vat. Palatino 717. Anonyma alia Expositio missae in Cod. Palatino 1578 saeculi X circiter: incipit: Celebratio missae in commemoratione [Col. 0613C] passionis Christi peragitur, etc. Finis ut sunt animalia et bestiae. Expositio missae, atque symboli finit: quae videtur esse expositio missae jam descripta ex Codice Florentino S. Marci cap. 44, ubi Isidorum citari dixi.

16. Codex 6 bibliothecae Vat. Ottobonianae saeculi X circiter in-8, continens plura miscellanea, pag. 9 refert: Incipit ordo qualiter episcopus, vel presbyter, praeparare se debeant ad divina officia. In primis psalmus, Quam dilecta, etc. Oratio pro statu Ecclesiae, et pro omnibus vivis, quibus debitores sumus: Suscipe, sancta Trinitas, hanc oblationem pro imperatore nostro illo, et sua venerabili prole, etc., et nostrae congregationis salute, etc. Inseritur etiam oratio pro defunctis. Sequitur pag. 11 terg.: In Christi nomine [Col. 0613D] incipit Expositio missae: Missa, ut beatus Isidorus dicit, dicta est ab emittendo. Est brevis expositio missae Romanae, mutila in fine. In alio Ottoboniano 257, est Paschasii Ratberti de corpore et sanguine Domini opus cum prologo metrico: Regis adire sacra, etc. Ejusdem, ut videtur, Expositio missae, Missa, ut beatus Isidorus, etc. In Ottoboniano 567 Expositio missae, Dicit Apostolus: in alio etiam Ottoboniano 943 Expositio missae edita in coenobio S. Dionysii. Primum ordine.

17. Joannes Cochleus Moguntiae 1559 edidit Speculum devotionis circa missam, ubi est Expositio missae ex mss. Eystatensi et Misnensi, recusa ab Hittorpio ex alio ms. Incipit: Missa pro multis causis celebratur: [Col. 0614A] quae fortasse est Hildeberti Cenomanensis 51 episcopi, inter cujus opera est Expositio missae, »Fugienda est sacerdotibus, etc., et mox, Missa pro multis causis celebratur, etc. Prodiit deinde Speculum missae ex antiquissimis quibusdam ac vetustissimis catholicae Ecclesiae Patribus, a Joanne Cochleo primum laboriose collectum, nunc vero a F. Nicolao Aurifico Senensi Carmelita recognitum, auctum et locupletatum, Venetiis apud Franciscum Ziletum 1572, in-8.« Opera sunt Amalarii de Officio missae, Walafridi de Rebus ecclesiasticis, Expositio missae ex duobus venerandae vetustatis Codicibus Misnensi et Eystatensi: Missa pro multis causis celebratur, etc., Petri Damiani liber inscriptus, Dominus vobiscum, Honorii Augustodunensis Gemma animae, [Col. 0614B] Micrologus, Petri abbatis Cluniacensis Nucleus de sacrificio missae, Bernonis libellus de quibusdam rebus ad missam spectantibus, Hildeberti versus de mysterio missae, Ordo missae, auctore Joanne Burchardo, Nicolai Aurifici opusculum de antiquitate, veritate ac caeremoniis missae. In Spicilegio Dacherii tom. I, opusc. 6, profertur epistola Isaaci Lingonensis episcopi in Canonem missae: Ecce quod diu, etc. Odonis Cameracensis episcopi Expositio Canonis missae prodiit Venetiis 1569, in forma minori: incipit: Te igitur, etc. Quia dignum et justum est, etc. Joannis Burchardi de Argentina Italice l'ordine della messa, Venetiis 1566.

18. Cum tot tamque variae prodierint expositiones missae, et cum Isidori doctrina in Officiis ecclesiasticis [Col. 0614C] et in liturgia explicanda insignis fuerit, non est mirandum quod anonyma aliqua expositio alicubi ipsi ascripta fuerit, quamvis fortasse ejus non sit. Bandinius tom. II Cod. Latin. bibliot. Medic. Florent., plut. 29, describit Codicem 39 membr. in-4, saeculi XIII, in quo reperiri ait S. Isidori et aliorum Opera, et num. 9 refert, Anonymi de ordine Missae et expositione verborum ejus: incipit: Missam beatus Petrus. Desinit: operatur effectum. Item num. 22 Compendiosa expositio canonis Missae: incipit: Dominus vobiscum: salutat sacerdos. Desinit, a sacerdote domum jubetur, adjuvante Domino, etc. Initium idem est atque in Exegesi quae Isidori nomine vulgata est; sed postrema verba non consentiunt: neque Florentinus Codex, ut videtur, hanc [Col. 0614D] secundam expositionem Isidoro ullo modo adjudicat.

19. Inter appendices editionis novae Matritensis pag. 42 ex codice ms., in quo Isidori nomen praeferebat, edita est Exhortatio 52 humilitatis: Quisquis nutu Dei, etc. Sed observat editor hanc Exhortationem esse S. Martini Bracarensis, ut liquet ex tom. XV Hisp. sacr. Scilicet Florezius inter alia S. Martini Exhortationem humilitatis edidit, et recensuit ad duos mss. Codices, alterum Toletanum, alterum bibliothecae regiae Matritensis, et ad editionem Tamayi. Opusculum a me collatum cum editione Florezii, et cum editione nova Matritensi Operum S. Isidori multo magis correctum prodibit, nimirum inter opera Isidori dubia aut supposita.

[Col. 0615A] 20. Libellum de Conflictu vitiorum atque virtutum Cyprianus Suarez ad editionem regiam Matritensem emendavit, Isidorique opus esse ex mss. Codicibus, ex stylo et Sigeberti testimonio collegit. Joannes Grialius potius credidit esse opus Joannis Chrysostomi de Compugnantia virtutum et vitiorum, quod Isidorus ipse in libro de Vir. illustr. commemorat, posteriori tamen tempore auctum et interpolatum, et pro vario interpretum ingenio non uno modo expositum. Nic. Antonius cum contrarias hinc inde sententias retulisset, et in his Mabillonii, qui auctorem asserit Ambrosium Autpertum, abbatem S. Vincentii ad Vulturnum Beneventi, et Constantini Cajetani, qui Mediolanensem aliquem Benedictinum auctorem censet, ampliandum sibi edixit. [Col. 0615B] Bayerius notat unum Caveum e recentioribus hoc opusculum Isidoro ascribere ex Sigeberto, et aliunde, ut ipse ait: Dupinium, Placcium, Cellierium, Oudinum et Fabricium Ambrosio Autperto tribuere: Bellarminum inter apposita Isidoro recensere: in bibliotheca Escurialensi opus id non exstare. Sed Labbeus quoque ex Sigeberto et mss. Codicibus Isidoro opus hoc ascribit, in quo advertit mentionem fieri Regulae S. Benedicti. Et quamvis Ildefonsus et Braulio ejus libelli non meminerint, observat scite Braulionem admonuisse alia esse Isidori opera praeter a se recensita. Longam de hoc libello orationem Constantinus Cajetanus pag. 29 contexuit, quam hic apponere juvat.

21. Librum denique illum, de Conflictu vitiorum et virtutum, qui variis auctoribus tribuitur, nos ex Isidori [Col. 0615C] scriptorum catalogo rejecimus. Nam inter opera Magni Leonis Lutetiae an. Dom. 1511 et Venetiis 1553 impressus legitur, non autem in novis editionibus. Apud S. Augustinum quoque tomo IX exstat. Sed neutrius esse bene judicarunt Lovanienses theologi: maxime propter assutam ei quamdam narrationem de monacho a daemone vexato, et epilogum commemorantem S. Benedictum, 53 hisce doctoribus longe posteriorem. In Operibus S. Ambrosii Romae anno Christi 1585 impressis, liber hic ad Simplicianum directus habetur: sed ad tomi V partem posteriorem cum aliis libris, de quorum auctoritatibus [Forte auctoribus] non certo constat, relegatus: et quidem ea narratione et epilogo suo decurtatus. Arnoldus Wion (Lign. Vit. lib. V, c. 12, emblem. 6) eumdem librum Magno Gregorio ascribendum censuit: etenim ita ille: »Scripsisse fertur et librum unum de Conflictu vitiorum et virtutum, qui sub ejus nomine ms. reperitur in bibliotheca [Col. 0615D] nostra S. Benedicti Mantuani: citaturque a multis, ut domno Joanne Bertels, abbate Luxemburgensi, dialogo VIII in Regulam S. P. Benedicti, et aliis pro parte ejusdem sancti. Postremo etiam stylus ipse indicat alterius non esse quam S. Gregorii. Joannes vero Grialus (praef. ad Oper. Isidori) pro S. Isidoro his rationibus certat: Isidori autem esse opusculum (ut ipse scriptum reliquit) et Codices illius nomen praeferentes, et stylus (haud multum fortasse a Synonymis abludens) et Sigeberti testimonium optimo viro persuaserant. Nos (ne quid dissimulemus) hoc fuisse opus illud credimus quod Isidori ipsius aetate Joannis Chrysostomi nomine ferebatur. Sic enim ille de Chrysostomo, in libro de Viris illustribus. Ad personam quoque cujusdam nobilissimae matronae Gregoriae reperitur opus ejus insigne, de Conversatione vitae, et institutione morum, sive de Compugnantia [Col. 0616A] virtutum et vitiorum. Ergo scripturarum varietates tam multas interpretibus potius quam librariis ascribemus.«

22. Caeterum nos varias hasce ac inter se pugnantes scriptorum opiniones veritatis unius nitori restituendas utcunque voluimus. Ac in primis Grialii et Wionis pace dixerim, librum de quo disserimus, sicut neque Ambrosii, Augustini, seu Leonis esse, ita neque Gregorii, aut Isidori. Quod vero ex illius stylo argumentum sumitur, invalidum plane est ac prorsus inane: cum is non solum Isidori Synonymorum libris, ut dicebat Grialius, sed ut Wion volebat, Gregorii etiam scriptis consimilis sit. Et eo maxime quod ratiocinatio omnis a scriptorum dictione seu stylo, qui pro rei temporisve inconstanti sensuum facultate solet esse diversus, desumpta, ut plurimum hallucinari credatur. Arguitur secundo a mss. Codicum titulis: quod si hoc argumentum profecto valeret, unus et idem liber non uni auctori aliquoties concedi deberet, quando diversis inscriptus reperiatur [Col. 0616B] doctoribus in manu exaratis voluminibus variis. Quamobrem et Sigebertum, virum alioqui doctissimum, post quingentesimum ab Isidori aetate et in Germania scribentem, fuisse deceptum, absque injuria dici potest. Quid? quod Grialius ipse nec constans esse videtur in sua opinione: quandoquidem et hoc de Virtutibus et Vitiis opusculum, quod Isidoro primum tribuerat, illud idem esse postea affirmarit quod de Conversatione vitae et institutione morum Chrysostomus scripsit. Quam ut assequatur sententiam, illum omnino negat epilogum, qui supponitur jam dicto libro de Virtutibus et Vitiis. Verum cum is haec ambo opuscula toto coelo inter se differant, non est cur Grialius istius rei culpam, et gratis quidem, interpretibus inferat: neque certe est cur Breulius assutam epistolam vocet ejusdem libri epilogum, cum peroratio illa libro ipsi utpote germana, longe ab epistolae 54 scopo aberret. Et quia solidiora pro veritate argumenta, quibus res omnis [Col. 0616C] absolvatur, ex ipsius libri epilogo colligere possumus, ea de causa nos illum ex perantiquis exemplaribus petitum, in hunc locum referre operae pretium duximus: ita enim se habet.

23. »Tu autem, homo Dei, vigilanti studio attende quae dico: et mihi adhuc magis stupenda narranti fidem praebeto. Cujusdam relatione nuper cognovi quod dico. Vir quidam religiosus, atque in monastico habitu constitutus, nostro nunc tempore antiqui hostis est inaudita tentatione pulsatus: ita ut idem malignus spiritus vestimentorum ejus particulas extra illum etiam incompositas immunda colluvione crebrius foedaret. Quae in tantum erat horrenda, fetida et noxia, ut pars vestium, quam tetigisset, nulli deinceps esset usui apta, quanquam fuisset abluta. De quo cum interrogatus fuissem, cur omnipotens Deus talem versuto serpenti potestatem in eum dederit, respondi, ut cordis ejus immunditiam foris ostenderet: quod nunquam in exteriori habitu fecisset, nisi interiorem omnino corrupisset, aut [Col. 0616D] infidelitate et blasphemia, aut certe inani et vana gloria. Sanies quippe intus in corde, foras per vestimenta fluit. Quem, quia longe positus, ego quidem non vidi, sed tamen, ut arbitror, haec in illo vere praevidi. Quod si non est ita, nunquid tamen factum putatur sine causa? Est praeterea gestum, ut in eo munditiam cordis foeditas illa servaret, ne hanc callidus hostis inanis gloriae macula foedaret, sicuti Paulus (II Cor. XII), ne de magnitudine revelationum tumeret, stimulum carnis accepit. Sit itaque horum quodlibet, aut certe si non fuerit, nunquid tamen extremum si positurus sum, verum non erit? Verum est omnino, verum est, quod dico, non esse colluvionem illam extrinsecus animae noxiam, si ipsa servare studuerit intus cordis munditiam.

24. [a 1Kb] »Interea, sicut tu ipse indicare curasti, audio quosdam apud vos dicere non posse aliquem [Col. 0617A] in patria suae nativitatis perfectum esse, illud in argumentum assumentes, quod Dominus dixit: Nemo propheta acceptus est in patria sua (Luc. IV). Quos primum oportet ratione veritatis refelli, et sic demum qualiter intelligenda sit prolata sententia, demonstrari. Audiant igitur patienter, qui haec dicunt, quia dum sensum sacrae Scripturae prudenter non considerant, pene omnes sanctos contemnunt. Si enim ita est ut asserunt, ergo quotquot ex Romanis conversi apud Romanos degunt, quotquot ex Graecis apud Graecos, quotquot ex Italis apud Italos, quotquot ex Gallis apud Gallos, quotquot ex Hiberis apud Hiberos, quotquot ex Germanis apud Germanos, quotquot ex Aquitanicis apud Aquitanicos, quotquot ex Britannicis apud Britannicos, quotquot ex Anglicis apud Anglicos, religiose vivunt, imperfecti erunt. Ecce Paulus et Antonius ex Thebaeis apud Thebaeos perfecti sunt: ecce Hilarion ex Palaestinis apud Palaestinos perfectus est: ecce Macarius ex Aegyptiis apud Aegyptios perfectus est: ecce Oxirinchus [Col. 0617B] civitas ex propriis civibus tota perfecta est: ecce (ut ad vicinos nostros veniamus) Protasius et Gervasius in propria hac Mediolanensi civitate [a 1Kb] , propriaque domo manentes, ac per decem annos monachorum vitam exercentes, ita perfecti fuerunt, ut martyres fierent. An forte nostra sola provincia extra hanc regulam erit excepta, ut non de 55 propriis, sed tantum de exteris habeat monachos? Satagendum igitur magis est, ut ubi quis fuerit, juxta perfectorum regulam vivat, non parentum, non propinquorum, non affinium illecebris a via perfectionis declinet. Sic certe, juxta Salvatoris sententiam (Luc. XIV), patri, matrique, fratribus, sororibus, uxoribus, filiis, domibus, agris et cunctis quae possidet, renuntiare valebit. Hoc autem dico, non quo successores qui de regno ad regnum, de publico ad eremum transeunt, summa laude non ducam; sed quo illos etiam qui magis affectibus patriam fugiunt quam gressibus, felices atque perfectos ostendam. Obsecro itaque illos qui hoc apud vos [Col. 0617C] fieri posse denegant, ut vigilanti studio considerent cur non dixerit Dominus: Nemo propheta perfectus est in patria sua. Sed ibi quid aliud intelligendum est nisi quia acceptum dixit, nequaquam receptum? Quodque de prophetis antiquis et seipso intelligi voluit, qui apud incredulos Judaeos non fuerunt accepti, sed magis spreti, Stephano ad eos dicente: Quem prophetarum non sunt persecuti patres vestri, qui praenuntiabant de adventu Justi, cujus vos nunc homicidae et proditores fuistis (Act. VII.)? Quis autem non videat quantae temeritatis quantaeque sit praesumptionis aliquem sibi prophetae nomen assumere? Tu igitur cum charitatis affectione tales redargue, et juxta Regulam Patrum vivere semper stude, maxime autem sancti confessoris Benedicti. Non declines ab ea quoque, nec illi addas quidpiam, nec minuas. Totum enim quod sufficit habet, et nusquam minus habet. Cujus verba atque imperia sectatores suos perducant ad coeli palatia.«

[Col. 0617D] 25. Ecce, frater charissime, inter caeteras meas occupationes hunc tibi sermonem nocturnis horis licet inculta venustate dictavi atque conscripsi: quem quia epistolarem modum transire cognovi, libellum potius (de Conflictu vitiorum atque virtutum) nuncupare malui; in quo si aedificationis aliquid repereris, hunc legendum et aliis tradere debes.

26. Superiora haec, quae jam retulimus, non modo habentur in editis Augustini vel Leonis nomine exemplaribus omnibus, verum etiam mss. aliis perantiquis, ut pote bibliothecarum Casinensis et S. Benedicti Mantuae. Sed et hunc Epilogi contextum ad librum ipsum necessariam connexionem habere, cuilibet ex industria rem perscrutanti, patere poterit. Unde ea exemplaria quae Isidori nomine impressa leguntur, mutilata prorsus judicari debent. Primum, quia libri conclusio adeo frigida est, ut lectoris animus ex ea [Col. 0618A] dictione suspensus remaneat, et quidpiam aliud in ea desiderare videatur: ita enim habet: Tu autem, homo Dei, vigilanti studio attende quae dico: ipso adjuvante qui vivit et regnat in saecula saeculorum. Amen. Indignus esset prorsus Isidoro (quod minime credam) in librum suum tam imperfectus perorationis terminus. Secundo, quia ultima ejus libri sententia, quae alias diminuta est, ut integra sit, cum ea quae in notris exemplaribus exstat necessario connecti debet. Cujusdam enim monachi exemplum, quod ibi narratur, illusionum nonnisi praxis est adversum nos malignorum spirituum, quorum fraudulentae tentationes ante ipsum ejusdem Epilogi principium immediate jam descriptae fuerant. Tertio, quia opusculum ipsum a monacho 56 (dicam et Benedictino) ad ejusdem professionis virum scriptum esse dignoscitur, ut clarum fit ex ejus praesertim capitibus 11, 12, 13, in quibus agitur de vigiliis, psalmodia, manuum labore, loci stabilitate, et similibus monacho Benedictino familiaribus exercitamentis. Sed haec in cujus gratiam [Col. 0618B] pertractentur, cap. 15 insinuatur, dum dicitur: Si igitur saecularibus viris ita est periculosa cupiditatis industria, quanto magis periculosior illis est qui habitu et conversatione jam saeculares esse desierunt, qui totum quod vivunt, Domino esse devoverunt? Quae omnia, cum optimam habeant, imo necessariam fere connexionem cum iis rebus quae in fine nostrorum exemplarium discutiuntur, verissima quidem, non assuta, vel conficta, debet judicari eorum Epilogi enarratio. Postremo, illud in eodem Epilogo satis superque existimandum est, quod ejus auctor universum quoque librum exarasse fatetur: ait enim: »Ecce, frater charissime, inter caeteras meas occupationes hunc tibi sermonem nocturnis horis licet inculta venustate dictavi atque conscripsi: quem quia epistolarem modum transire cognovi, libellum potius (de Conflictu vitiorum atque virtutum) nuncupare malui.« Quare Joannes Grialius gratis certe asseverabat: »De Epilogo vero non est quod laboremus: nam constat esse alienum. Neque ex additamento conjecturam de [Col. 0618C] auctore facere Lovanienses theologi debuerunt.« Sed dicant mihi Grialii defensores, cum ille in recensendis aut corrigendis Isidori scriptis multos affirmet tam sibi quam doctis viris aliis usui fuisse Codices vetustissimos eosdemque vel Gothorum, vel Longobardorum, vel Romanorum manu exaratos, cur ad librum istum de Conflictu vitiorum et virtutum deveniens, tantum asseruit: Neque item constare potuit quot veteres Codices acceperit? Viris tamen prudentibus hoc dijudicandum relinquo.

27. Validissimis itaque rationibus hujus libri integritate comprobata, jam non Isidorus vel Gregorius ejusdem auctores censeri debebunt. Iis namque, etsi monastica Benedictinorum professio, quae de ipso libri auctore asseritur, rite conveniat, alia tamen in eodem libro contenta palam contradicunt. Cum enim objectioni illi qua dicitur: »Nemo propheta acceptus est in patria sua,« ibi responderetur, statim subjunxit: »Si enim ita est ut asserunt, ergo quotquot ex [Col. 0618D] Romanis conversi apud Romanos degunt, quotquot ex Graecis apud Graecos, quotquot ex Italis apud Italos, quotquot ex Gallis apud Gallos, quotquot ex Hiberis apud Hiberos religiose vivunt, imperfecti erunt;« et paucissimis interjectis: »Ecce, ut ad vicinos nostros veniamus, Protasius et Gervasius IN PROPRIA HAC Mediolanensi civitate, propriaque domo manentes, ac per decem annos monachorum vitam exercentes, ita perfecti fuerunt ut martyres fierent. An forte nostra sola provincia extra hanc regulam erit excepta, ut non de propriis, sed tantum de exteris habeat monachos?« Istius ergo libri compilator Italo-Benedictinus cum fuerit, etsi humilitatis causa proprium nomen praetermiserit, doctrinam tamen animarum saluti proficuam occultandam neutiquam voluit.

28. Vidi editionem Venetam ejusdem opusculi anni [Col. 0619A] 1555, 57 post librum de Imitatione Christi Joannis Gersonis cancellarii Parisiensis falso titulo insignitum, cui subjungitur D. Leonis papae de Conflictu vitiorum atque virtutum libellus: Apostolica vox clamat, etc. Clauditur epilogo, quo de Mediolanensi civitate et S. Benedicto fit mentio: qui deest in quibusdam mss. Codicibus et in editionibus S. Ambrosii, S. Isidori, et in Erasmiana S. Augustini. Vincentius Bellovacensis lib. XXII Spec. Histor., cap. 27, inter Gregorii Magni Opera reponit Commentariolum super Cantica, et librum de Conflictu virtutum et vitiorum; quem tamen, addit, plerique ascribunt Augustino. Bandinius tom. I Cod. Latin. bibl. Medic., plut. 19, ex Codice 29 chart. partim saeculi XIV, partim saeculi XV, profert, num. 45, Augustini liber de Conflictu vitiorum [Col. 0619B] et machina virtutum. Incipit: Apostolica vox clamat per orbem, etc. Desinit et propitio Christo victor existas. Diversus est finis in aliis exemplaribus hujus libelli. Pro machina virtutum fortasse legendum machia, hoc est pugna virtutum.

29. Editores Maurini Operum S. Augustini tom. VI inter supria collocant opus de Conflictu virtutum et vitiorum, cum epilogo in quo sunt verba: in propria hac Mediolanensi civitate, etc., et interpretantur, Beneventum, ubi scribebat Ambrosius Autpertus, cui librum ascribunt, vicinum esse Mediolano, comparatione instituta cum Oxirincho civitate, cujus praecessit mentio. Aiunt opus sub Augustini nomine citari a Gratiano 2, 9, 22, cap. Nec artificioso: Codices a se visos tribuere vel Ambrosio, vel Leoni, vel [Col. 0619C] Augustino; sed verba capitis 16: Si igitur saecularibus, etc., et capitis 18: Si praelatus, etc., sapere stylum monachi; opus affinitatem habere cum commentario Ambrosii Autperti in Apocalypsin. Editores pariter Maurini Operum S. Ambrosii Codicem unum allegant abbatiae S. Ebruphi, qui idem opus exhibet Ambrosii Autperti nomine insignitum.

30. Ambrosium Autpertum, sive Autbertum librum de Pugna virtutum et vitiorum scripsisse constat ex Anonymo Mellicensi de Vir. illustr., cap. 51: Ambrosius, qui et Autpertus, Agaunensis coenobii, etc., scribit etiam in modum Prudentii Psychomachiae, quod interpretatur Pugna animae, librum de Conflictu virtutum et vitiorum, quem et misit ad Lantfridum abbatem ac presbyterum in Bavaria constitutum. Pezius in Thesauro [Col. 0619D] anecdot., tom. I, praef. 58 pag. 41, num. 65, in monasterio Emmeramensi Ratisbone exstare ait Codicem octingentorum annorum, Libellus de Conflictu vitiorum et virtutum, missus ad Lantfredum presbyterum et abbatem in Baioaria constitutum. Hoc certe est opus quod Anonymus Mellicensis indicat: sed cum initium libelli non apponatur, imo cum Anonymus Mellicensis dicat Autpertum in modum Psychomachiae Prudentii scripsisse, dubitare quis possit an Autperti opus metricum sit, atque ideo diversum ab eo cujus auctorem nunc quaerimus? Auctor Chronici monasterii S. Vincentii ad Vulturnum inter scriptores Rerum Gallicarum Duchesnii, et in Actis SS. ord. S. Benedicti saeculo III, part. II, pag. 263, et in notis Mabillonii [Col. 0620A] ad Vitam S. Ambrosii Autperti, librum de Conflictu vitiorum huic eidem Ambrosio Autperto abbati S. Vincentii tribuit. Mabillonius Annalibus Benedictinis tom. II, pag. 237, ad annum 776 de Ambrosio Autperto, seu Autberto agit, abbate S. Vincentii ad Vulturnum, et auctore commentarii in Apocalypsin: sed de libro Conflictus silet.

31. Fabricius in Bibl. med. duos distinguit Autbertos, alterum abbatem S. Vincentii ad fontes Vulturni, Ambrosium quoque dictum, qui anno 778 diem obiit supremum; alterum abbatem Casinensem ab anno 834 ad 837, de quo Petrus diaconus cap. 13, et ad eum Joan. Baptista Marus in notis. Antiquiorem Autpertum auctorem commentarii in Apocalypsin dicit, de quo satis aliunde constat: ad alterum Autpertum [Col. 0620B] abbatem Casinensem referri ait tum alia opera, tum librum de Conflictu vitiorum et virtutum, inter S. Ambrosii et Augustini Opera saepius editum, quod tamen apud Petrum diaconum et Joan. Bapt. Marum non legitur. Plerique eumdem putant esse auctorem et commentarii in Apocalypsin et libri de Conflictu vitiorum et virtutum, Ambrosium scilicet Autpertum, abbatem S. Vincentii ad Vulturnum: colligunt etiam ex Ambrosii nomine factum ut in nonnullis Codicibus S. Ambrosii Mediolanensis nomen operi praescribatur, stylum etiam, ut dixi, in hoc opusculo et in commentariis Apocalypsis similem esse arbitrantur. Subscriptio quidem in utroque opere non dissimilis est; nam in utroque loquitur auctor, et titulum libri expromit. Subscriptionem commentarii in Apocalypsin ex Codice [Col. 0620C] Regio-Vaticano autographo, ut videtur, Blanchinus descripsit 59 tom. II Evangel. quadrupl., pag. 603, cujus specimen characterum praemiserat post pag. 600. Incipit: In nomine S. Trinitatis, expositio Autperti presbyteri in expositione Apocalypsis partis secundae. In calce libri litteris uncialibus: Ambrosius, qui et Autpertus, ex Galliarum provincia ortus, etc., hoc opus confeci atque complevi, quodque propter facilitatem eum intelligendi SPECULUM PARVULORUM vocavi. Sed cum Blanchinus autographum videri Codicem dicat, cur in specimine characterum, tabula 5, n. 3, Codicem saeculi X esse pronuntiat? Nam Autpertus, commentarii in Apocalypsin auctor, saeculo VII floruit, ut ex ipsa inscriptione constat.

32. Codices bibliothecae Vaticanae, qui librum de [Col. 0620D] Conflictu virtutum et vitiorum exhibent, in designando auctore inter se discrepant. Augustini nomen praeferunt Codices Vaticani 464, 468, 4578, Palatini Vaticani 208, 314, Urbinas Vaticanus 84, Ottobonianus Vaticanus 612. S. Ambrosio vero ascribunt Codex Vaticanus 284 et Palatinus 171; B. Leoni papae Codex Vaticanus 5077, describendus cap. 97, et Codex Chisianus cap. 43, num. 37, recensitus ex cardinali Bona, qui addit: Verus auctor creditur esse S. Isidorus Hispalensis. In Codice Vaticano 4314 membr. in-4 ita indicatur: Autberti Ambrosii episcopi de Conflictu vitiorum et virtutum: Apostolica vox clamat, etc., ubi episcopi nomen irrepsisse per errorem videtur. In Codice Regio-Vaticano 17 [Col. 0621A] membr. in-4: Anonymi libellus de Conflictu vitiorum atque virtutum: Apostolica vox clamat. Alii libri ejusdem argumenti et tituli in bibliotheca Vaticana exstant, diversi tamen ab hoc de quo agimus. In Codice Vaticano 504 est Dialogus de Conflictu vitiorum et virtutum inter Petrum et Theodorum, sine auctoris nomine: Necessarium jam videtur, etc. In Codice Palatino 1729, Anonymi Ethimachia, id est pugna moralium virtutum et vitiorum: Misit rex Saul, etc. In Codice membr. 4347 Vaticano, Tractatus de Conflictu vitiorum et virtutum, et de armata eorum congressione, per capita divisus: Misit rex Saul. S. Augustino tribuitur hoc opus in Codice Palatino 119. B. Augustini de Vitiis et Virtutibus: Misit rex Saul, etc.

33. Non praetereunda est Lucae Holstenii ms. nota [Col. 0621B] in Inventario bibliothecae veteris Vaticanae ad Codices 281 et 464. Observat libellum de Conflictu vitiorum et virtutum, qui non solum inter S. Ambrosii et Augustini, sed etiam inter S. Gregorii Opera 60 reperitur Codice 504, vere esse opus Evagrii monachi, qui Antirrheticum inscripsit, Latine redditum a Gennadio, ut is testatur in Catalogo scriptorum. Eodem pertinet quod in Inventario bibliothecae Vat. Palatinae Cod. 973, post indicatam Isidori epistolam ad Massonam, illico notatur, Anonymi contradictio, sive conflictus castitatis et immunditiei: Non est grande, etc. Videtur esse fragmentum ex Antirrheticis Evagrii. Est sane fragmentum libri de Conflictu vitiorum et virtutum prope finem sub titulo, Sententia cujusdam doctoris. Immunditia dicit: Non est [Col. 0621C] grande facinus, etc. Desinit, occulta hominum secundum Evangelium. Verba Gennadii de Evagrio sunt: Praeter Vitas Patrum scripsit multa monachis necessaria: ex quibus ista sunt. Adversus octo principalium vitiorum suggestiones, quas aut primus advertit, aut inter primos didicit, octo ex sanctarum Scripturarum testimoniis composuit libros . . . quod tamen opus eadem simplicitate, qua in Graeco inveni, jussus in Latinum transtuli. Ex his Holstenius agnoscere potuisset Evagrii opus a Gennadio laudatum, in octo libros divisum et contra octo principalium vitiorum suggestiones contextum, magnopere differre a libello, Apostolica vox clamat, etc., qui unus tantum est, et viginti quatuor, aut etiam plura vitia recenset, quibus contrarias virtutes subjicit. Evagrii opus de octo [Col. 0621D] Vitiositatibus editum fuit in-4 ab Emerico Bigotio post Vitam S. Joannis Chrysostomi a Palladio conscriptam.

34. Si epilogus libri de Conflictu vitiorum et virtutum, in quo Mediolani et S. Benedicti fit expressa mentio, non est ab alio auctore additus, ut Constantinus Cajetanus contendit, illico patet ratio cur neque Evagrius, neque Augustinus, neque S. Ambrosius, neque S. Leo, neque S. Joan. Chrysostomus auctores censeri debeant. Ego etiam existimo neque Gregorium Magnum, neque Isidorum; imo neque Ambrosium Autpertum, abbatem S. Vincentii ad Vulturnum, epilogum operis composuisse. Ac de aliis res clara est: de Ambrosio Autperto mihi non obscura, quamvis Maurini in contrariam sententiam eant. Neque enim [Col. 0622A] Ambrosio Autperto congruere censeo quod dicat, in propria hac Mediolanensi civitate, et rursus: An forte nostra sola provincia extra hanc regulam erit excepta, ut non de propriis, sed tantum de exteris habeat monachos? Nam Ambrosius Autpertus in subscriptione commentarii ad Apocalypsin 61 se ex Galliarum provincia ortum dicit, et provinciam in qua versabatur ita commemorat, Arochisi ducis ejusdem provinciae quam incolo. Auctor igitur epilogi Benedictinus aliquis non Mediolanensis, sed Mediolani existens, fuisse videtur, qui fortasse veterem librum novo epilogo ornatum ad aliorum disciplinam exaravit, et ad aliquem conterraneum suum direxit. Conjici etiam potest legendum esse in propria ac Mediolanensi, vel omnino delendum hac.

[Col. 0622B] 35. Separato autem epilogo a reliquo libelli corpore, incertum adhuc remanebit cuinam ex nominatis antiquis Patribus opus erit ascribendum. Neque vero est cur opinio Constantini Cajetani obesse possit qui librum sine epilogo imperfectum esse contendit, scilicet: Tu autem, homo Dei, vigilanti studio attende quae dico, ipso adjuvante qui vivit et regnat in saecula saeculorum, amen: qui perorationis exitus indignus, ut ait, prorsus esset Isidoro. Ita quidem conclusio libri habet apud Grialium. Sed statim intelligitur verba, ipso adjuvante, etc., a librariis esse addita, cum ea aut similia passim in fine quorumlibet aliorum operum Codices mss. exhibeant. Non ergo ineptus esset finis: Tu autem, homo Dei, vigilanti studio attende quae dico: intelligitur enim: [Col. 0622C] quae dixi, qui idem sensus colligitur etiam cum epilogo addito: attende quae dico; et mihi ADHUC magis stupenda narranti fidem praebeto. Sed congruentior erit conclusio, si verba retineantur Codicis Vaticani 5077, ubi pag. 65 est rubrica: Incipit libellus de Conflictu virtutum atque vitiorum, beati Leonis papae: Apostolica vox, etc. In fine: attende quae dico, et tam fallacis hostis insidiis viriliter resiste. Explicit liber beati Leonis papae de Conflictu virtutum atque vitiorum. Nonnulli tituli verbis discrepant a titulis Grialii, ut Simulatio suggerit in ms. pro Hypocrisis dicit in edito: quaedam etiam capita praetermittuntur; ut suspicari possimus opus vel Leonis, vel Isidori, vel alicujus ex antiquioribus Patribus non solum epilogo, sed etiam quibusdam capitibus ab aliquo monacho, [Col. 0622D] ut fieri tunc solebat, auctum, et interpolatum fuisse, unde varietas opinionum de auctore permanaverit. Natalis Alexander saeculo V, cap. 4, art. 8, quaedam indicat ex cap. 14, 16, 18, 22, quae monasticae vitae professorem redolent, et ex S. Benedicti regulis videntur usurpata; quae tamen, ut dixi, ab interpolatoris manu esse possunt.

62 36. Ut autem opusculum inter alia Isidori dubia reponamus facit non solum Cypriani Suarez, Grialii et Cavei judicium, sed etiam Breulii et cardinalis Bonae. Doctissimus hic cardinalis, ut innui, librum de Conflictu vitiorum atque virtutum, in Codice Chisiano S. Augustino ascriptum, videri dixit esse S. Isidori, inter cujus opera reperitur. Breulius in [Col. 0623A] praefatione quaedam affert a Cajetano etiam descripta, sed ita ut quod Breulius epistolam vocat, Cajetanus narrationem dicat: haec igitur est Breulii praefatio.

37. Hunc librum variis auctoribus tributum legimus. Nam inter Opera sancti Leonis papae Lutetiae anno Domini 1511 impressa legitur, non autem in novis editionibus. Apud D. Augustinum quoque tomo nono exstat. Sed neutrius esse bene judicarunt Lovanienses theologi: maxime propter assutam ei quamdam epistolam de monacho a daemone vexato, et epilogum commemorantem sanctum Benedictum his doctoribus longe posteriorem. In Operibus sancti Ambrosii Romae anno Christi 1585 impressis hic liber ad Simplicianum directus habetur, sed ad tomi quinti partem posteriorem cum aliis libris, de quorum auctoribus non certo constat, relegatus, et quidem absque epistola et epilogo praefatis. Nos autem, optimi viri Sigeberti Gemblacensis testimonium secuti, credimus eum esse sancti Isidori, ob stylum [Col. 0623B] modumque dialogi cum Synonymis congruentem, et quod, ipsis etiam Hispanis referentibus, multi Codices mss. nomen ejus praeferant. Unde et hunc librum inter ejus Opera, Matriti anno Domini 1599 impressa, ponere non dubitarunt.

38. Carmina quoque de Conflictu vitiorum atque virtutum condita fuerunt. Nam, ut omittam Psychomachiam Prudentii, Trithemius cap. 947 de Scriptor. eccles. refert Henricum Northeymensem, qui anno 1494 vivebat, metro et prosa scripsisse Dimetromachiam de virtutum et vitiorum Conflictu: Tu mea laurigeros, etc.

39. Wipo, seu Wippo presbyter, Conradi Salici et Henrici III imperatoris sacellanus, saeculo XI scripsit partim rhythmo, partim metro leonino, quaedam proverbia ad Henricum Conradi imperatoris filium, [Col. 0623C] quorum initium est: Incipit inventum, referens proverbia centum. Post multa proverbia sequitur Conflictus vitiorum et virtutum, sive compendium libri de quo agimus, hoc initio: Superbia dicit: In cunctis opibus tibi non aequabitur ullus. Humilitas: Putridus es vermis; quid, homo moriture, superbis? Editi sunt hi versus in Collectione amplissima Martenii tomo IX, pag. 1095, et post in Bibliotheca med. Fabricii in fine tom. I. Legitur autem apud Fabricium In cunctis operibus: sed metrum, et sententia poscit opibus. Editum etiam est Humilis pro Humilitas, ut in sequentibus nomen 63 vitiorum et virtutum semper exprimitur. Hoc poemation, tanquam epitome libri de Conflictu vitiorum et virtutum, inter appendices a nobis exhibebitur.

[Col. 0623D] 40. Versionem Gallicam libelli de Conflictu vidi in bibliotheca Casanatensi in-12, sic inscriptam: Le Combat des chrétiens traduit du latin de S. Isidore, archevêque de Séville, avec la Vie du même saint. A Paris, chez Lambert Roulland, 1676. Praecedit praefatio Gallica de Conflictu Christianorum contra daemones: deinde sequitur liber de Conflictu vitiorum et virtutum, qui a duobus doctoribus Sorbonicis, versionis censoribus, dicitur excellentissimum opus eloquentis Isidori archiepiscopi Hispalensis, et inter Ecclesiae doctores ac defensores ingenio clari. Succedunt quaedam epistolae Isidori Pelusiotae, sive, ut hic dicitur, de Damiette: tum Vita S. Isidori Hispalensis, subjecta nota Hispanica: La Vida de este sancto [Col. 0624A] doctor, colejida de lo que de el escrivieron S. Braulio obispo de Zaragoza, Usuardo, y otros auctores, y de los breviarios antiguos de España en esta manera. Plura narrantur ex sequioris aevi monumentis, aut etiam ex supposititiis chronicis collecta, quae jam a nobis refutata sunt: Isidoro tres fuisse sorores Theodosiam, Florentinam et Justinam; sed postmodum innuitur Florentinam et Justinam unam eamdemque esse, quae utroque nomine fuerit appellata.

41. Refert auctor Vitae, ex quodam historico Hispano, Isidorum puerum ingenio valuisse, sed memoriae vitio laborasse. Addit Arianos necem Isidoro juveni intentasse; Isidorum monachum effectum: e monasterio ad episcopatum evectum; Patres concilii Toletani IV negotium Isidoro dedisse [Col. 0624B] componendi libros de Officiis ecclesiasticis, ut idem ordo in officiis divinis apud Hispanos servaretur. Fortasse libros liturgicos voluit dicere: nam duos de ecclesiasticis Officiis libros multo ante concilium IV Toletanum Isidorus composuerat, fratrique Fulgentio nuncupaverat. Illud vero quam absurdum est, quod idem Vitae auctor concilio Toletano IV, cui Isidorus praefuit, magnificum elogium affingit, quo concilium Toletanum VIII Isidori jamdudum e vivis erepti, laudes celebravit: Nostri saeculi doctor egregius, etc.!

42. Versio Gallica incipit: Ce serait en vain, etc. Post prologum: L'orgueil, cette passion, etc. Caput 25 ultimum est de amore coelesti et terreno; desinit: Caduca contemnite, et amate coelestia, 64 quae sunt [Col. 0624C] Augustini verba, quae in editionibus libelli Latini vulgo non apparent. Subjungitur operis conclusio, quae ita incipit: Quoique nous ayons omis plusieurs choses que nous aurions pu placer en ce lieu, etc. Ex quo satis intelligitur versionem liberam esse et extraneis quibusdam intermixtam.



CAPUT LXXXV. Plura Isidoro in mss. Codicibus afficta opuscula, partim ex ejus operibus excerpta, partim dubia, partim ad ejus imitationem contexta, partim aliorum certe auctorum. Liber de duodecim abusivis. De genealogiis. De ecclesia. De vita activa et contemplativa. De statu perfectionis. De quodam Filentulo, qui substantiam suam erogavit pauperibus.

1. Isidoro librum de Ordine creaturarum tribui in Codice saeculi XII bibliothecae Gaddianae tom. III [Col. 0624D] Cod. Latin. bibliothecae Medic. Florent., plut. 89, cod. 31, dixi cap. 23. In eodem Codice post alia, num. 10, pag. 114, sunt Dicta S. Isidori de duodecim abusivis: Primus abusionis gradus est sapiens, etc. Desinit: incipiat in futuro. Observat Bandinius hoc opus exstare in appendicibus Operum S. Augustini tom. VI editionis Maurinorum, et in appendicibus Operum S. Cypriani, curante Baluzio anno 1727, et in editione Oxoniensi versus finem. In Codice Palatino 309 indicatur sub Augustini nomine Liber de duodecim abusionibus saeculi, in alio vero Palatino S. Cypriani de duodecim abusivis saeculi. Index bibliothecae Laurissanae saeculi X circiter in Codice Palatino 1877, aliusque Index bibliothecae Fuldensis in eodem Codice [Col. 0625A] ejusdem ferme temporis Augustino tribuunt de duodecim abusivis saeculi lib. I. In Codice Regio-Vaticano 261 exstat eodem argumento opus Hugonis de Fulleio, canonici et prioris S. Laurentii in Gallia tempore S. Gregorii VII, de claustro animae, de duodecim abusionibus saeculi, et de claustro materiali animae; quod editum fuit inter Hugonis de S. Victore opera, cum re vera sit Hugonis de Folieto, sive Fulleio, de quo Labbeus, Fabricius et alii. Hugo autem solum agit de duodecim claustri abusibus, de praelato negligenti, de discipulo inobedienti, etc., ad imitationem libri de duodecim abusivis saeculi.

65 2. Consentiunt viri docti librum de duodecim abusionibus saeculi neque Cypriani esse, neque Augustini. In editione Oxoniensi Operum Cypriani, [Col. 0625B] post Opera Bernardi abbatis Bonae Vallis, pag. 46-recusum est opusculum ita inscriptum: De duodecim abusionibus saeculi tractatus perperam Cypriano et Augustino ascriptus, ubi quaedam variae lectiones subjiciuntur, praesertim Pamelii cura collectae. Auctorem Pamelius suspicatur esse Ebrardum, aut Joannem Climacum. Goldastus in not. ad librum sive fragmentum S. Isidori de Praelatis stat pro Ebrardo, et Pamelium reprehendit, quasi non legerit Joannis Climaci gradus, cui hos alios ascribere non satis consideravit. Tacet vero Goldastus de quo ipse Ebrardo loquatur, cum multi diverso tempore Ebrardi sive Eberhardi floruerint. Fabricius in Bibl. med., verbo Eberhardus Bethuniensis, Goldasti opinionem indicat; sed Eberhardus iste saeculo XII vixit, opus [Col. 0625C] vero de duodecim abusionibus saeculi jam saeculo IX a Iona Aurelianensi Cypriano ascribebatur in lib. de Instit. reg., cap. 3, quod Gratianus, Ivoet alii secuti sunt.

3. Natalis Alexander saeculo III, cap. 4, art. 4, ex omnium eruditorum judicio Cypriani genuinum fetum esse negat, quod probat, inquit, styli immensa diversitas, et Scripturae sacrae juxta versionem S. Hieronymi citatio. Rursus saeculo V, cap. 4, art. 8, librum de duodecim abusionum gradibus tam S. Augustini non esse ait quam S. Cypriani; additque duos postremos gradus coincidere: idem namque est plebs sine disciplina et populus sine lege. Cum ergo libellus hic neque S. Augustini, neque S. Cypriani sit, et nullum ostendatur argumentum cur Ebrardo nescio cui ascribatur, eritne probabilis aliqua ratio cur eum [Col. 0625D] ex Codice Gaddiano Isidoro adjudicemus? Nihil equidem video quod adversari possit. Quod enim putat Natalis Alexander, duos postremos gradus non recte distingui, non satis id ille mihi persuadet; nam primum differentia est inter plebem et populum, quia, ut ait Isidorus de Different. verb., num. 445, Plebs a populo eo distat, quod populus est generalis universitas civium cum senioribus, plebs autem pars humilis et abjecta: atque iterum num. 472, Populus est universus cum senatu et civibus Romanis, plebs autem vilior numerus.

4. Ita etiam diversa abusio est, quod plebs sit sine disciplina, et populus sine lege, quia disciplina, ut auctor libri explicat, est 66 morum ordinata [Col. 0626A] correctio, et majorum praecedentium regularum observatio. Populum vero sine lege idem auctor eum intelligit qui, dum Dei dicta et legum scita contemnit, per diversas errorum vias eumdem perditionis laqueum incurrit, scilicet qui legem Dei deserit, et erroris vias amplectitur. Itaque inter alia Isidori dubia opera non immerito liber de duodecim saeculi Abusionibus locum obstinebit: praesertim quia in nonnullis antiquis exemplaribus post genuina Isidori opera tituli illarum duodecim abusionum indicantur, ut in Codicibus Lucensi et Pistoriensi, de quibus dixi tom. I, pag. 363, cap. 43, num. 48.

5. Refert Bayerius in not. ad Biblioth. Hisp., num. 216, lib. V, in bibliotheca Escurialensi lit. f, plut. IV, n. 9, post librum Differentiarum Isidori [Col. 0626B] continuo legi: Ejusdem liber Genealogicus dictus, sive de Cognominibus. Incipit: Duo sunt Adam, unus protoplastus, alius filius Bardae. Duo sunt Enos, unus de Cain, alter de Seth. Duo sunt Cainam, alter de Cham, alter de Seth, etc., pergitque usque ad Marias, quas decem fuisse ait. Florezius tom. XI Hisp. sac., pag. 47 seqq., describit veterem quemdam Codicem Cordubensem, in quo plura exstant Pauli Alvari Cordubensis opera, et nonnulla alia quae ipse Alvaro abjudicat, in quibus est libellus de Genealogiis eodem argumento, sed initio nonnihil diverso: Duo sunt Adam, unus est protoplastus, alius est secundus Adam Christus.

6. Continuator Hispaniae sacrae, V. C. Emmanuel Riscus, tom. XXXIV pag. 165, refert PP. Benedictinos [Col. 0626C] Rodriguez et Ibarreta in archivio ecclesiae Legionensis reperisse Biblia Gothica, in quorum fine legitur: Sub Christi nomine completus fuit iste liber sub umbraculo sanctae Mariae et S. Martini in monasterio vocabulo Alb ...... Notum die VIII Kal . . . . . aera DCCCCLVIII anno feliciter gloriae suae, rege nostro Hordonius sexto anno regnante. Post Evangelia est tractatus exiguus: Incipit de genealogiis: Duo sunt Adam, etc. Illico: Joannes diaconus scripsit. In hoc Codice saeculi X liber de Genealogiis anonymus est: nam Joannes diaconus, qui subscribit, non auctor, sed libri exscriptor et, ut opinor, ille ipse qui Regio-Vaticanum 1823, de quo cap. 101, n. 21, exaravit. Certe distinguendus non videtur a Joanne, qui librum S. Ildefonsi de Virginitate Deiparae descripsit, in cujus [Col. 0626D] fine legitur, ut refert Bayerius in not. ad lib. V Biblioth. vet. Hisp., num. 289, In Jesu Christi nomine explicitus est Codex iste 67 a notario Joannes indigno in aera DCCCC et nonagesima secunda (anno Christi 954), VIII Idus Martius, regnante rex Ordonio in Legione, comitem vero Fredenando Gundisalviz in Castella. Deo gratias. Joannes etiam diaconus vocabatur, qui saeculo X celebrem Codicem Hispalensem conciliorum, de quo cap. 108, num. 8, descripsit. Diversus ab his est Joannes diaconus, de quo Blasius Nasarre in prologo ad Polygraphiam Hispanicam Christophori Rodriguez, pag. 21, ubi refert, in ecclesia Matritensi S. Andreae asservari Vitam S. Isidori Agricolae scriptam a Joanne diacono, quae [Col. 0627A] autographa creditur. Decessit autem S. Isidorus Agricola anno 1130.

7. Opusculum quoddam de Ecclesia in dialogi morem Isidori nomine inscriptum mihi suppeditavit vetustissimus Codex Vatic. Palatinus 485, pag. 44, terg. hoc titulo: De Ecclesia Isidorus: Interrogatio: Ecclesia cujus lingua, etc. Desinit: nomen habet. Finit. Sequitur alius titulus: Item de Ecclesiae ministerio: Ecclesiam licet ponere, etc.; quod opusculi pars videtur ac fortasse adverbio Item indicatur, Isidorum quoque esse auctorem. Crediderim non tam Isidorum esse auctorem quam alium qui ex libris Isidori qui exstant, ac fortasse aliis qui ad nos non pervenerunt, profecerit, praesertim in prima parte, qua dialogus continetur.

[Col. 0627B] 8. Libri tres de Vita contemplativa, quos viri critici jamdudum Juliano Pomerio cum S. Isidoro in libro de Vir. illustr. ascribunt, in antiquissimis etiam membranis S. Prosperi nomen praeferunt, ut in Codice Regio-Vaticano saeculi IX circiter, n. 281, de quo cap. 100 dicam. His tribus libris in eodem Codice praemittitur opusculum hoc titulo: Incipiunt Sententiae differentiarum beati Isidori de activa vita atque contemplativa: Duae sunt vitae, per quas omnes electi, etc. Multa sunt in hoc opusculo ex Isidori libro de Differentiis rerum, sed multa alia aliunde ascita neque indigna omnia quae dubiis Isidori operibus accenseantur, praesertim cum nondum editum libellum credam. Taio Caesaraugustanus in libris suis Sententiarum ex Gregorio Magno potissimum collectarum [Col. 0627C] caput 21 libri III inscripsit, de Vita activa et contemplativa, ubi nonnulla etiam sunt quae pariter in nostro opusculo referuntur.

9. Edendum etiam a nobis est aliud opusculum nondum, ut arbitror, excusum, quod Bandinius tom. I Cod. Latin. biblioth. Florent. Medic., plut. 19, cod. 29, sic describit: »Num. 47 S. Isidori tractatus 68 quidam, in quo in brevi comprehenditur quidquid pertinet ad statum perfectionis cujuslibet fidelis personae. Incipit: Oportet monachum, et quemlibet Domini nostri Jesu Christi discipulum ante omnia pauperem et sine proprio vitam possidere. Desinit, cum quibus vivere satagamus gratia Domini nostri Jesu Christi, etc.« Codex est chartaceus saeculi partim XIV, partim XV. Amicus meus Rochus [Col. 0627D] Menchaca, dum Florentiae mss. Codices in alia sua studia, quae dudum molitur, excuteret, rogatus a me, perhumaniter et diligentissime opusculum transcripsit, difficillimo quamvis charactere exaratum. Multae in eo apparent sententiae ex Isidorianis Synonymis aliisque libris excerptae, et ab aliquo fortasse monacho consarcinatae.

10. Ex Montfauconio indicat Bayerius inter alia Isidori opera legi in quodam Codice Mediceo, De quodam Filentulo, qui omnem substantiam suam erogavit pauperibus, neque tamen a fornicatione cessavit usque ad mortem; atque addit exstare in novissima editione catalogi tom. II, plut. 29, cod. 39. At Bandinius in hoc catalogo loc. cit. ita Codicem describit, [Col. 0628A] ut nullo modo arguere possimus esse Isidori opus eam de Filentulo narrationem. Codex est membranaceus saeculi XIII in-4, continet Isidori et aliorum opera. Primo num. est S. Isidorus de Astris, hoc est de Natura rerum. Num. 2, 3, 4, 5, anonyma opera. Num. 6 et 7 non exprimitur esse anonyma opera, sed neque additur nomen, et vere sunt anonyma. Ita num. 8, nullius auctoris expresso nomine, De quodam Filentulo qui omnem substantiam suam erogavit pauperibus, neque tamen a fornicatione cessavit usque ad mortem. Incipit: In diebus sanctissimi Arcadii archiepiscopi fuit quidam Filentulus in Constantia, qui dicebatur de Olympii. Desinit, sine qua (munditia corporis) nemo videbit Deum. Hoc ipsum opus de Filentulo in indice Catalogi col. 488 recensetur inter Anonymorum [Col. 0628B] scripta. Non est ulla ratio cur Isidori fetum, vel dubium, censeamus opus quod neque in Codice, neque ab auctore catalogi, ipsi ullo modo adjudicatur, et cujus initium auctorem alium aperte indicat.



69 CAPUT LXXXVI. Alii libri Isidoro ascripti aut suppositi. Imago mundi. De harmonia et musica coelesti. De astronomia. De coelo. Inventicula de pedibus. Secunda orthographia. Breviculum Isidori. Itinerarium Antonini nomine vulgatum. Liber de Natura avium. Formulae spiritualis intelligentiae. De septem gradibus consanguinitatis. Plura Isidori opera eodem titulo; plures tituli ejusdem operis. Fragmenta operum distinctis titulis ornata. An Isidori liber de Haeresibus interciderit? Isidoro opera quaedam falso ascripta. Liber de adversa fortuna. Catalogus abbatum Casinensium.

[Col. 0628C] 1. Honorius Augustodunensis certus auctor est operis inscripti Imago mundi de dispositione orbis, saepe typis editi, in quo de globo totius mundi, de temporum differentia ac rerum successione agitur. Nihilominus Zaccaria in primo Conspectu editionis Isidorianae promiserat se id opus inter Isidori spuria relaturum, quia in aliquo Codice sub Isidori nomine reperiebatur, et ab edito non parum differebat. Abjecit tamen penitus hoc consilium, ut ex secundo Conspectu colligitur: neque in ejus schedis vestigium Imaginis mundi ex ms. Codice P. Gabrielis Laget, ut ante pollicitus fuerat, edendae reperio. In Supplemento ad Histor. eccles. Natalis Alexandri, Venetiis 1777 edito, idem Zaccaria Honorium Augustodunensem recensuit, nulla mentione Imaginis [Col. 0628D] mundi injecta, ac de alio illius opere ait: Gemma animae in quibusdam mss. Codicibus copiosior est quam in editis exemplis. Codex Vaticanus 4088, de quo cap. 97, Isidori nomine refert opus de Forma mundi, seu de mappa mundi, quod in margine dicitur Imago mundi, et parum aut nihil ab Imagine mundi Honorii Augustodunensis videtur differre. Tomasinus in Biblioth. mss. Patavin., pag. 73, indicat Codicem inscriptum, Isidorus de imagine mundi. Codex Vaticanus 6013 perg. in-8 exhibet opus Honori. Augustodunensis, de Imagine mundi: Mundus itaque dicitur, quod est initium post prologum. Ita etiam Codex Vat. Ottobonianus 1245 membr. in fol., Honorii Augustodunensis: Imago mundi; Septiformi, etc.

[Col. 0629A] 2. Nullum locum habere potest Imago mundi inter Isidoriana 70 opera, nisi forte hoc nomine Chronicon ipsum Isidori intelligas. Ita enim in quodam ms. Codice Vossiano appellatur, ut cap. 78 prope finem dixi. Ac conjici potest hanc fuisse causam cur aliquis Imaginem mundi Honorii Augustodunensis Isidoro affingeret: vel etiam quia ex Isidoro Honorium multa sumpsisse constat; ac fortasse sumpsit fragmentum de Musica coelesti, Isidori nomine alicubi inscriptum, de quo num. seq. dicam, et Imagini mundi insertum. Eadem inscriptio Imaginis mundi aliis quoque chronicis reperitur apposita. In Codice Vaticano 5732 exstat Petri de Alliaco Imago mundi: In primis, etc., quae edita fuit in-fol. sine loco et anno cum aliis ejus opusculis, Epilogus mappae mundi, De correctione calendarii, etc. In Codice Latino Taurinensi [Col. 0629B] 589 saeculi XIV, Secunda pars chronicae libri Imaginis mundi, quam compilavit F. Jacobus de Aquis ordinis FF. Praedicatorum, etc. Confer de hoc auctore Mansium in Supplemento ad Bibl. med. Fabricii, et Muratorium tom. III Antiq. medii aevi, col. 917. Eodem titulo sed alterius argumenti est Imago mundi instituta a dilecto Christi discipulo Joanne spectata in theatro Lucernae. Edita anno circiter, ut puto, 1650.

3. In collectione quadam operum diversorum de musica, quae exstat in Codice Regio-Vaticano 1315 membr. in-fol., de quo cap. 101, post alias Isidori sententias de musica et de pedibus metrorum, ex libris Etymologiarum depromptas, pag. 86 terg. est rubrica: Incipit tractatus Ysidori de armonia et coelesti [Col. 0629C] musica, et VII consonantiis planetarum: Luna est primus planetarum, etc., Desinit, ignem per globos planetarum transcendimus: nunc coelestia penetramus. Expliciunt sententiae Ysidori de musica. Ultima verba innuunt fragmentum id esse longioris operis, ac revera in Imagine mundi Honorii Augustodunensis insertum reperitur. In eo doctrina Isidori ex libris Etymologiarum et de Natura rerum satis aperte in multis exprimitur: sed plura alia sunt quae in ejusdem operibus adhuc exstantibus frustra quaeras. Opusculum igitur quod in hoc Codice Isidoro cum aliis genuinis operibus adjudicatur, neque ejus ingenio indignum est, jure saltem inter opera ejus dubia a nobis computabitur.

4. Hoc idem opusculum in Codice Vaticano 6878, [Col. 0629D] de quo cap. 98 agam, inscribitur Tractatus Isidori de Astronomia: quod suspicionem meam comprobat potuisse Honorium in suam Imaginem 71 mundi opusculum inserere quod Isidorus seorsum ab aliis operibus edidisset. Titulus hic de Astronomia ab aliis libro de Natura rerum tribuitur, ut paulo post dicam.

5. Diversum est opusculum de Coelo, quod in Codice Urbinate 100, de quo cap. 104, reperitur post librum de Natura rerum; sive malis dicere esse additamentum ad eum librum. Post ultimum hujus libri caput est rubrica de Coelo. Quaeritur utrum unum sit coelum, etc. Desinit: omnis humani ingenii capacitas. Liber Ysidori de astronomia et de coelo exit feliciter. [Col. 0630A] Fortasse Isidorianus fetus est; certe inter opera dubia suum obtinebit locum.

6. Dubium mihi pariter est opusculum, quod initio Codicis Regio-Vaticani 112, de quo cap. 99, anno 1012 exarati, ut ex subscriptione patet, hoc titulo praenotatur: Isidorus: sequitur rubrica: Incipiunt inventicula de pedibus nobis necessaria. Pedes sunt viginti octo. Incipit charactere nigro: Compositio est pedum, etc., desinit, parilibus vocibus continentur. Succedunt in eodem pulchro Codice Isidori Etymologiae. Agit quidem Isidorus de pedibus lib. I, cap. 17 Etymologiarum; sed hoc opusculum ab eo capite in multis differt. Decerptum videtur ex uberiori aliquo opere; ita enim prima verba referunt: Compositio est pedum, de quibus aliquam jam mentionem fecimus. Ut autem Isidori fetum esse non penitus negemus, [Col. 0630B] tum vetustas Codicis suadet, tum etiam quod plures Etymologiarum libros, sive titulos seorsum editos scimus, antequam in unum corpus collectae ad Braulionem missae fuerint. Ac fortasse haec ac similia opuscula, quae Isidori nomen praeferunt, ex primis Etymologiarum disseminatis titulis vel fragmentis constant, quae postea Isidorus ipse aliquantulum immutaverit, vel alio ordine collocata digesserit.

7. Hoc ipsum judicium profero de secunda Isidori Orthographia. In Codice Albanio Etymologiarum satis antiquo, post medium caput 34 libri I, charactere ejusdem manus quo libri Etymologiarum exarati sunt, aut fortasse antiquiori, inseritur fragmentum quoddam hac rubrica: De indictione: Indictio dicta est, etc., desinit, urbs Roma illustrabatur; quod ex [Col. 0630C] libro de Natura rerum, cap. 6, magna ex parte, laudato etiam Isidoro, desumptum est, et referri potest ad lib. VI Etymol. cap. 15, ubi doctrina de aera exponitur. Post fragmentum de indictione eodem charactere sequitur rubrica: Incipit 72 secunda orthographia: Ara per a solum scribitur, etc. Desinit, Zabulon, Zoticus, Zenon, et reliqua. Continuatur deinde caput 34 libri I Etymologiarum. Cum capite 27 praecesserit jam Isidori orthographia, videtur haec secunda dici quasi altera orthographia ejusdem Isidori.

8. Petrus Pithoeus, lib. II Adversar. cap. 1, librum quemdam Isidori ita indicat: Notitia imperii Romani, ut et Isidori Breviculum, quatuor provincias Lugdunenses facit. Non invenio id apud Isidorum neque lib. XIV cap. 4 Etymol., ubi de Europa agit, neque [Col. 0630D] lib. XV, cap. 1, ubi de urbibus, neque alio in loco. Titulus Breviculi inter Isidori opera nullus apparet. Fabricius in indice Bibliothecae veteris Latinae verbo, Auctor Itinerarii quod sub Antonini ambulat nomine, fuse de hoc Itinerario agit quod Antonini imperatoris esse non potest, cum commemoret nomina urbium nata demum post exstinctos imperatores omnes Antoninos: qua de re videri possunt Memoriae Trevoltinae anno 1711, p. 1258. Observat Fabricius in nonnullis Codicibus, ut illo Thom. Galei, auctorem vocari Antonium; in aliis quaedam eadem sub Bedae, vel Mariani Scoti, vel S. Isidori nomine legi, ex Goldasto ad Eginhardum, de Vita Caroli Magni, p. 215. Addit ex Nic. Bergierio [Col. 0631A] in epistola ad Cabdenum inter Cabdenianas, pag. 368, Hieronymum Suritam Itinerario huic sub emendationum specie multos errores intulisse. Quod tamen refellitur testimonio Gerardi Joannis Vossii, cap. 70, § 24, de Scient. mathemat., qui Suritae commentarium in Antonini Itinerarium longe doctissimum censet: quanquam in opus posthumum, quale illud est commentarium Suritae, non mirum est si qui naevi irrepserint.

9. Cur Isidoro abjudicandus videatur liber de Natura avium, sive de quibusdam animalibus, qui in Codice Florentino S. Crucis, plut. 27, num. 9, Isidoro, videtur ascribi, dixi cap. 55, ubi Codices Etymologiarum recensui. In eo Codice primum post indicem libri Isidori de Natura rerum indicatur Quidam tractatus de natura avium; deinde pag. 69 liber [Col. 0631B] anepigraphus de quibusdam animalibus, quem auctor catalogi suspicatur esse Isidori. Opus est illud ipsum quod prius de Natura avium dicitur, et incipit: In psalmo CI dicit David: Factus sum sicut nocticorax, etc. Caput ultimum est de pelicano.

10. Eucherii Lugdunensis liber vulgatus exstat Formularum spiritualis 73 intelligentiae. Vel hunc ipsum librum, vel alium ejusdem tituli nonnullos video Isidoro nostro ascribere voluisse. Nam in lectionibus S. Florentinae officii proprii Hispanici ad diem 14 Martii sic legimus: »Nec minor fuit opinio quam de ejus sanctitate et doctrina S. Isidorus merito habuit: eam etenim ex suimet educatione et prima institutione optime recognoscens, volensque aliquem fructum [Col. 0631C] retribuere pro eo quod ab ipsa receperat, duos ei libros dedicavit, unum de nativitate Domini, passione, et resurrectione, regno atque judicio, quem, ipsa Florentina petente, se confecisse testatur, alterum de vocatione gentium. Cui etiam pollicetur se missurum formulas spiritualis intelligentiae, quibus in omni Scriptura divina instrueretur.

11. Ita fortasse aliquis collegit ex iis quae in editione Bignaeana et Breuliana epilogo libri II contra Judaeos adjiciuntur: »Dicis formulas spiritalis intelligentiae componendas tibique mittendas pro studio paternae erga te sollicitudinis aestimavi: quibus perceptis in omni Scriptura divina facile se ad intellectum sensus intenderet.« Verum haec et alia quae sequuntur ab editione regia Matritensi absunt, neque [Col. 0631D] a nobis in mss. exemplaribus reperta sunt. Ne satis quidem sensus ejus additamenti constat, cum primum Florentinae nomine Formulae petantur: deinde innuatur Isidorum pro studio sollicitudinis paternae etiam non rogatum existimasse formulas mittere. Quod si aliquo modo velis concludere Isidorum Florentinae misisse Formulas spiritalis intelligentiae, id adhuc intelligi poterit aut de Allegoriis utriusque Testamenti, aut de commentariis allegoricis, quorum partem habemus.

12. Opusculum, sive fragmentum de septem gradibus consanguinitatis Isidori nomine inscribitur in Codice Ottoboniano 1968, de quo cap. 106. Est quaedam expositio doctrinae Isidorianae inter appendices referenda.

[Col. 0632A] 13. In operibus Isidori discernendis non exigua ambiguitas inde oriri solet, quod diversis titulis nonnulla soleant appellari. Liber de Natura rerum in quibusdam mss. liber rotarum vocatur. Opus Differentiarum, sive de Proprietate sermonis alicubi Differentiae carnales et spirituales nuncupantur. Libri duo contra Judaeos, ut cap. 66 observatum, aliquando testimonia de Christo, aliquando de Fide catholica dicuntur: atque idem fortasse est opus quod de miraculis 74 Christi in Monastico Anglicano inscribitur, et de mysteriis Salvatoris apud Sigebertum, et Mysteria sacrae Scripturae apud Trithemium; nisi hoc postremum malis de Allegoriis Veteris et Novi Testamenti accipere.

14. Allegoriae certe sunt opus de Nominibus legum, [Col. 0632B] quod Auctor Hispanus Valerii Historiarum Isidoro tribuit, scilicet ex initio: Quaedam notissima nomina leguntur legis, etc. Atque ita etiam Braulio ipse Allegorias inscripsit. Fabricius recensens scripta quae in editionibus Isidori desiderantur, librum de Nominibus Legis et Evangeliorum, et librum de Mysteriis Salvatoris latere putat in Prooemiis, in Commentariis allegoricis, et in Allegoriis. Sed liber de Nominibus Legis et Evangeliorum extra controversiam, ut dixi, ad Allegorias refertur.

15. Liber de Corpore et Sanguine Domini, memoratus a Trithemio et Pastrengo, diversus non videtur esse a sermone de Corpore Domini, de quo cap. 72. Liber de Cosmographia apud Trithemium est idem ac liber de Natura rerum, quamvis Trithemius sub [Col. 0632C] duobus aliis titulis eumdem librum commemoret de Astronomia; Domino et filio charissimo, quod est initium epistolae Isidori ad Sisebutum, et de Computo et Natura rerum. Neque enim opinor librum de Computo, qui Isidoro ascribitur, esse opus de Computo sive loquela per gestum digitorum, quale Beda, Rabanus et alii scripserunt, ut fuse Fabricius persequitur lib. IV Bibl. vet. Lat., cap. 6, num. 12 seq.; de quo argumento Isidorus breviter disseruit lib. I Etymol. cap. 26.

16. In Codice Urbinate 290, cap. 104, est fragmentum Etymologiarum lib. III cap. 4, hoc titulo: Ysidorus in laude computi. Apud Fabricium in Bibl. med. Guilelmus de Ramesey, qui obiit anno 1180, scripsit super Bedam de Temporibus, et super Isidorum [Col. 0632D] de Computo, quod accipio de aliquo fragmento aut genuino, aut inserto in Etymologiis. In Codice Florentino S. Crucis, de quo cap. 55, clare liber de Natura rerum inscribitur de Computo et mundo. In Codice tamen Vaticano 623, describendo cap. 93, Etymologiis inseritur opusculum de Computo per digitos, etc. Liber de Officio missae inter Isidori opera a Trithemio recensitus idem fortasse est atque Exegesis missae, quam cap. 84 inter opera dubia collocavi.

17. Liber de Proprietate rerum, qui a Sigeberto, et exinde 75 a Trithemio refertur, non videtur diversus a libro Differentiarum rerum, aut etiam a libro de Natura rerum. In Bibliotheca Mss. Montfauconii [Col. 0633A] indicatur Isidorus de diversis Patrum opusculis, quod est Commentarium in Genesin, etc.

18. Alia Isidori opera passim allegantur, quae ab editis diversa videntur, sed nihil allud sunt nisi quaedam fragmenta operum distinctis titulis insignita. Librum Isidori de Honestate clericorum distinctum non esse a libro II de Offic. eccles. dixi cap. 31, num. 2. Opus de distantia seu consonantia Novi et Veteris Testamenti quid sit vide cap. 32 num. 7, et cap. 64. Trithemius recenset librum Isidori de Trinitate. In Codice Vaticano 4250 saeculi XII circiter, de quo cap. 97, exstat opus quod catalogus indicat, Collecta ex libris Isidori de Trinitate; sed solum sunt quaedam excerpta ex lib. VII Etymol. cap. 4, ascripto ad marginem Isidori nomine. Incipit: »Trinitas est [Col. 0633B] trium unitas: dicitur autem Trinitas eo quod totum unum ex quibusdam tribus fiat, etc. Sequitur: Beatissimus Hieronymus, vir eruditissimus, multarum linguarum peritus, etc.,« quod desumptum est ex cap. 1 libri VII Etymol. Neque tamen haec ad verbum ex Isidoro sunt exscripta, sed quaedam in compendium redacta, nonnulla alia intermixta.

19. In Codice Vaticano 2902, de quo cap. 96, est fragmentum ex lib. II Etym. capp. 28, 29, 30, quod in Inventario bibliothecae Vaticanae inscribitur, De Topicis et definitione logica. In Codice Palatino 216, de quo cap. 102, laudantur Isidori libri de Flagellis Dei, de Desperatione peccantium, de Die judicii, scilicet fragmenta, sive capita quaedam Sententiarum et Synonymorum.

20. Epistola Isidori de Nominibus haereticorum in [Col. 0633C] nonnullis Codicibus invenitur, ut retuli cap. 75. Eam simili titulo refert Catalogus bibliothecae Regiae Parisiensis Cod. 1557. Bandinius tom. I Codic. Latin. biblioth. Medic. Laurent., plut. 20, Cod. 48, ubi sunt Sententiae de libro Prognosticorum, ut ex specimine colligitur, S. Juliani Toletani, pag. 36 exstare ait S. Isidori epistolam de Nominibus haereticorum: Quidam haeretici, etc. Notat hanc epistolam a Fabricio non memorari. Sed advertere potuit epistolae titulo in hoc Codice donari caput 5 libri VIII Etymologiarum; quod in Codice Vaticano 1346, pag. 15 terg., hac rubrica praemissa inseritur: Ex libro IX (Al., VIII.) Etymologiarum Isidori episcopi ad Braulionem 76 episcopum de haeresibus Christianorum. Ex Fabricio etiam cap. 55 ostendi hunc catalogum haereticorum [Col. 0633D] saepius seorsum fuisse excusum.

21. Quaeri autem hic potest an liber Isidori de Haeresibus interciderit. Edidit, inquit Braulio, de Haeresibus librum unum, in quo, majorum secutus exempla, brevitate qua potuit diffusa collegit. Poterat id accommodari catalogo haereticorum, quem Etymologiis inseruit, nisi Braulio tanquam opus diversum commemorasset. Censeo igitur Isidorum librum de Haeresibus conscripsisse, quem in compendium redactum in Etymologiarum opus retulerit. Quidni autem, dicat aliquis, existimemus librum de Haeresibus, qui in nonnullis Codicibus Etymologiarum nomine S. Hieronymi inscriptus reperitur, et breviori Isidori catalogo annectitur, illum ipsum esse quem Braulio laudat?

[Col. 0634A] 22. Obstare tamen potest quod Augustinus in capite de Luciferianis jam ex hoc opere verba quaedam protulit: Apud quemdam tamen, inquit, cujus nomen in eodem ejus opusculo non inveni, in haereticis Luciferianos positos legi per haec verba: Luciferiani, etc., nisi dicamus Isidorum more suo ex antiquiori haereticorum catalogo profecisse, et multa transcripsisse. Sed multa sunt in quibus Catalogus Isidorianus ab altero anonymo, seu Hieronymiano, discrepat. Prodiit hoc opusculum Parisiis 1617, curante Claudio Menardo. S. Augustinus de Haeresibus prope finem: »Audivi, inquit, scripsisse de haeresibus sanctum Hieronymum, sed ipsum ejus opusculum nec in nostra bibliotheca invenire potuimus, nec unde possit accipi scimus. Quod si tu scieris, perveni ad illud, [Col. 0634B] et forte habebis melius aliquid quam hoc nostrum; quamvis nec ipsum, licet hominem doctissimum, omnes haereses arbitrer indagare potuisse.«

23. Existimant viri critici opus de haeresibus a Menardo vulgatum S. Hieronymi non esse, adeo ut miretur Gallandius litteris ad Zaccariam datis 23 Septembris anni 1758, in tanta farragine opusculorum dubiorum et spuriorum, quae in ultimis editionibus Parisina et Veronensi S. Hieronymi exstant, eum haereticorum indicem nullum obtinuisse locum, ac ne memorari quidem ab auctoribus Historiae litterariae Gallicae tom. II, ubi de Gennadio agitur, cui postremam Indiculi partem multi adjudicant. In Codice Etymologiarum Albanio lib. X (in edit. VIII, cap. 4) post Isidori verba 77 errores relinquant, titulus [Col. 0634C] est, Incipit Indiculus Hieronymi de haeresibus Judaeorum: Prima, Efnei dicunt, etc. In fine: Explicit Indiculus Hieronymi. Item unde supra Isidori. Idem indiculus exstat in Codice 1 archivii Vaticani. Confer dicenda cap. 93 de Codice Vatic. 623.

24. Mucciolus tom. I Catalogi Codicum mss. bibliothecae Malatestiae, pag. 173, edidit inter anecdota Indiculum Hieronymi de Haeresibus Judaeorum, qui inter opera Isidoriana Codicis 1, plutei 24, reperitur. Quidnam autem egerit, et quodnam judicium de hoc Indiculo tulerit, ex tribus his ejus notationibus patet.

25. In hoc indice scripturam ipsius Codicis exacte in omnibus imitati sumus, etsi puncta praepostere in eo locata sint, quae imperfectum ac confusum sermonis sensum reddunt, neque proprias, ut opus est, [Col. 0634D] lineolas habeat, quae lectioni claritatem afferunt, neque orthographiae leges servet. Ne tamen nimii simus, historiam tantum haeresum Judaeorum ex eo damus: deinde priora et posteriora tantum capita, et haeresum Christianorum historiam cum indicatione compendiosa aliorum haereticorum.

26. Hoc opusculum tam in veteribus quam in recentioribus Hieronymianorum Operum editionibus, et in illa praesertim quam nuper Cl. Vallarsius ingenti studio et solertia curavit, diu multumque quaesivi, sed frustra. Id mihi in causa fuit ut Hieronymo accensere non ausim: nec putem aliter quempiam posse opinari, cui sana mens sit. Si tamen quid ipse sentiam expostules, accipe. Hieronymus in Dialogo adversus Luciferianos memoratae Vallarsianae editionis tom. II, pag. 197, § 23, haec habet. »Taceo de Judaismi haereticis, qui ante adventum Christi legem traditam dissiparunt: quod Dositheus Samaritanorum princeps prophetas repudiarit; quod Sadduccaei, [Col. 0635A] ex illius radice nascentes, etiam resurrectionem carnis negaverunt; quod Pharisaei a Judaeis divisi propter quasdam observationes superfluas, nomen quoque a dissidio susceperunt; quod Herodiani Herodem regem suscepere pro Christo.« Nunc invicem confer quae in prima hujusce nostri Indiculi parte leguntur de haeresibus Judaeorum, et comperies, si minus omnes, permultos illarum haeresum auctores eosdem esse, easdemque penitus haereses, et quidem eisdem pene verbis utrobique descriptas, nempe et in Dialogo adversus Luciferianos, et in Indiculo hoc nostro. Quamobrem cum res sic se habeat, prono alveo fluere videtur opus, si non Hieronymo, alicui tamen tribuendum qui ex Hieronymi fonte combiberit: et quoniam magna ex parte familiarem Hieronymi stylum, quisquis sit auctor, assecutus videtur, forte ob hanc causam opusculo inscriptum est nomen doctoris maximi. Haud nesciunt critici, non tantum Hieronymo, sed et aliis SS. Patribus non semel contigisse, ac praecipue Augustino, cui inter [Col. 0635B] caetera opus de Spiritu et Littera assutum fuerat, sane non aliam ob causam, uti dilucide ostendunt PP. Benedictini in Appendice ad tom. VI Parisiens. editionis Operum S. doctoris.

78. 27. Non praeter rem nos sentire ea conducunt quae etiam ad Christianorum haereses pertinent, si quae sunt in Codice conferamus cum iis quae in praedicto Dialogo adversus Luciferianos scribit Hieronymus, et multa Indici quo de agimus consimilia reperiemus. Consideremus, obsecro, ea quae de secunda Basilidis haeresi sunt modo a nobis edita, et ferme eadem reperiemus ab Hieronymo eodem laudato in loco scripta: ait namque: Tunc Simon Magus et Manander (Lege Menander), discipulus ejus, Dei se asseruere virtutes: tum Basilides summum Deum ABRAXAS cum trecentis sexaginta quinque editionibus commentatus est. Jam vero editiones sunt Virtutes, Princeps, et Angeli, quos in 365 juxta coelorum numerum Basilides distribuebat: coelos enim 365 fingebat [Col. 0635C] esse; sicque appellare illi placuit orbes quos motu diurno sol percurrit. Summus horum Deus et princeps erat Abraxas, quod nomen hunc ipsum numerum suis litteris exhibet. Haec autem quis non videt in contextu nostri Indicis ea esse clare explicata, et ex Hieronymo excerpta? In eo leguntur barbara quaedam nomina, atque ex iis quae sunt in sacris Scripturis hostes Christianae et catholicae fidei chimerice exhausisse impia deliria sua Index ostendit. Hoc et indicavit idem S. Pater, dum in fine ejusdem Dialogi scribit: »Sicubi audieris eos qui dicuntur Christi, non a Domino Jesu Christo, sed a quoquam alio nuncupari, ut puta, Marcionitas, Valentinianos, Montenses, sive Campitas, scito non Ecclesiam Christi, sed Antichristi esse synagogam. Ex hoc enim ipso quod postea instituti sunt, eos se esse judicant, quos futuros Apostolus praenuntiavit. Nec sibi blandiantur, si de Scripturarum appellationibus videntur sibi affirmare quae dicunt, cum et diabolus de Scripturis aliqua sit locutus, et Scripturae non in legendo [Col. 0635D] consistant, sed in intelligendo.« Ne plura persequor; legesis librum ejusdem S. Hieronymi de Viris illustribus, et invenies hujus Indicis auctorem non sensu tantum, sed iisdem verbis identidem quibus Hieronymus usum fuisse in recensendis haereticorum nominibus eorumque erroribus. Utinam apud me haberem, vel in bibliothecis invenirem hujus libelli editionem, a Claudio Menardo Parisiis 1617 factam; cui Claudio exemplar aliud ejusdem opusculi, nostra [Col. 0636A] in bibliotheca existens, non innotuerat. Sane editionem cum Codice nostro conferrem, ut si qua esset lectionum diversitas, aperte dignosceretur. Miror admodum editores Operum omnium S. doctoris, qui et germana S. Hieronymi opera et apocrypha, sub ipsius nomine vulgata, collegerunt, de hoc Indice nullam facere mentionem. Haec etiam in causa fuere, ut compendiosam multorum haereticorum indicationem dederim.

28. Menardus opusculum edidit e cariosis putribusque membranis post Isidori capita aliquot lib. VIII. Editio hunc exhibet titulum: S. Hieronymi Stridonensis Indiculus de haeresibus Judaeorum, nunc primum in lucem editus cura Cl. Menardi Juliomagi Andium propraetoris Lutetiae Parisiorum apud Sebastianum Chappelet 1617, in-8. Menardi praefatio ita se habet.

79 29. Consulebat Augustinum Quodvultdeus, et haereseon petebat indices, quod variis scriptionum [Col. 0636B] vigiliis occupatus senex, distulit diu, et ad Hieronymi tractatum similis argumenti voluit remisisse, licet quaesitum per chartas suas haud potuerit invenire. Hoc testimonio docta posteritas jacturam doluit semper et questa est. Cum igitur inter cariosas putresque membranas post Isidori capita aliquot lib. VIII de Philosophis gentium et caeteris ad usque libri hujus finem opusculum sub Hieronymi nomine legissemus, hoc titulo: Incipit Indiculus Hieronymi de haeresibus, nihil indignum visum est tanti patris stylo curaque; sed aliqua tot pene verbis catalogus Scriptorum habet. Haesimus tamen aliquantulum, cum in Luciferianis habet hoc usque; apud quemdam tamen, cujus nomen in eodem ejus opusculo non inveni, in haereticis Luciferianos positos legi per haec verba, quae hic habes totidem syllabis, ut necesse fuerit ignoratum sanctissimo viro libri Hieronymiani titulum. Quidquid sit, hoc venerandae antiquitatis monumentum non perire tanti fuit. Vale.


[Col. 0636C] [* 1Kb] INCIPIT INDICULUS [a 1Kb] S. HIERONYMI DE HAERESIBUS JUDAEORUM.

1. Prima. Essaei dicunt Christum docuisse illos omnem abstinentiam. Secunda Galilaei dicunt Christum venisse et docuisse eos ne dicerent dominum Caesarem, neve ejus monitis uterentur. Tertia Masbothei dicunt ipsum esse Christum qui docuit illos in omni re sabbatizare.

2. Quarta. Pharisaei negant Christum venisse, nec ulla in re tribus praedictis communicant. Quinta Sadducaei negant resurrectionem, dicentes: Dictum est in Genesi ad Adam: Terra es, et in terram ibis [b 1Kb] . Sexta. Genistae praesumunt quoniam de genere Abrahae sunt. Septima Meristae separant Scripturas, non credentes omnibus prophetis, dicentes, aliis et aliis spiritibus illos prophetasse.

3. Octava Samaritae, qui, Israel captivo et adducto in Babyloniam, translati sunt, venientes in terram [Col. 0636D] regionis Samariae, ex parte Israelitarum consuetudinem, quam per sacerdotem reductum didicerunt, tenent, ex parte Gentilem, quam in nativitatis suae terra habuerunt. Nam in observationibus suis a Judaeis omnino separantur, quorum superstitio procul dubio omnibus nota est. Nona. Herodiani. Temporibus Salvatoris haec haeresis exsurrexit. Hi Herodem magnificabant, dicentes ipsum esse Christum. Decima. Hemerobaptistae, qui quotidie et corpora sua, et domum, et supellectilem lavant.


[Col. 0637A] Item aliae haereses diversorum dogmatum, id est primum.---Simonitae.

4. Prima. Simon quidam magus, qui induxit novam haeresim, dicens se esse virtutem coelestem, et universas quae sunt creaturas non esse a Deo factas, sed a virtute quadam superna; ideoque se descendisse inquit, ut ovem salvaret perditam, Christum autem apud Judaeòs non esse passum. Hic est Simon cui Petrus in Actibus apostolorum maledixit. Menander et Saturninus idem dixerunt.


Alia haeresis.--- [a 1Kb] Basiliditae.

5. Secunda. Basilides dixit de ingenito solo Deo sensum, a sensu verbum, a verbo prudentiam, a prudentia virtutem, a virtute sapientiam, ex qua principatus, et initia, et potestates, et angeli, qui fecerunt CCCLXV coelos: a coelo autem novissimo factam esse universam hanc creaturam, et qui in ea est hominem. Partitos autem esse angelos per gentes universas, e [Col. 0637B] quibus unus sit Deus Judaeorum, qui partem accepit per genus Hebraeorum, qui de terra Aegypti eduxit illos de servitute.

6. Hic angelus protervitate sua exaltavit se super caeteros angelos, et partem eorum valebat sibi usurpare, et caeteros populos subditos facere Judaeis. Unde caeteri angeli irati bella contra illos suscitaverunt, et extirpaverunt civitates eorum, et disperserunt totum populum eorum.

7. Deinde dicit Jesum non esse passum, sed Simonem Cyrenaeum, qui angariatus crucem illius sustulit. Contra hunc Agrippa, cognomento Castor, vir valde doctus, scribit, prodens universa ejus mysteria, et prophetas enumerans, Barcobbam et Barcopet, et ad terrorem audientium alia etiam nomina barbara, religione composita, nominans etiam Deum maximum Abraxas, qui quasi annum continens, si juxta Graecorum numerum computetur.


Nicolaitae.

[Col. 0637C] 8. Tertia. Nicolaus diaconus fuit ex ecclesia Hierosolymitana, qui cum Stephano et caeteris constitutus est a Petro propter viduas; qui transgressus veritatem, coepit hoc docere et dicere: Erant tenebrae, et profundum, et aqua, et Spiritus, qui separat se a tenebris, a profundo, et aqua, et ab his aliae prodierunt quatuor virtutes, quae fecerunt Deum, et aeonas; et vocat illas dextras et sinistras. Namque vocabulum illis posuit Barbalo, et Prunicam, et Ialdabaoth, et Caulacau. Spiritus autem sanctus haeresim appellans, dicit ad Ecclesiam: Sed hoc habes, quia odisti facta Nicolaitarum, quae et ego odi. Multa enim docent absque discretione facere, et immolata idolis vesci, et in templis esse, et publice omnia communiter agere.

9. Quarta. Gnostici inquiunt: Erat Aeonum quidam, qui vocabatur Ialdabaoth, emissus a Prunica quadam matre, quique fecit sibi filios septem, et illi fecerunt septem coelos, supra quos ipse Ialdabaoth [Col. 0637D] pedes habebat. Quo ignorante fecerunt septem filii hominem, sed non consummatum. Erat enim ut serpens, et sicut vermis volvebatur. Itaque superna mater volens evacuare virtutem Ialdabaoth, operata est scintillam virtutis descendere in hominem, et continuo erexit eum, ut staret pedibus suis, statimque homo sensu suo superascendit septem coelos, et honorem dedit super tria eorum. Quo cognito, Ialdabaoth dolore ductus, quod sine consilio suo hoc esset actum, respiciens ad caeteram substantiam, genuit serpentem, qui seduxit mulierem, et suasit illam gustare lignum scientiae: obedivit enim quasi filio Dei. Ophitae hi sunt, qui hunc serpentem colunt et adorant, dicentes ipsum duxisse virtutis cognitionem, et ipse illis Eucharistiam sanctificat. Compositis enim [Col. 0638A] panibus convocant eum de spelunca sua, et ille convolvit se circa panes, linguaque contingens singulas oblationes consecrat illis panem perditionis.


Marcionitae.

10. Quinta. Marcionitae Deum Patrem abnegant, dicentes alium esse creaturarum conditorem et malorum factorem [b 1Kb] ; esse autem alium Deum bonum et pium, qui solas animas suscipit credentium, eumque in summa parte coeli tanquam in aliquo solario sedentem, aut dimittere animas viventes, aut exspectare redeuntes; et illum quidem justum, et retributorem factorum: hunc autem misericordem et indultorem peccatorum. Incarnationem Filii Dei contradicunt, volentes illum phantasma habuisse, non carnem.


De Manichaeis.

11. Sexta. Manichaei duas naturas et substantias, unam bonam, alteram malam dicunt. Ex hac quinque [Col. 0638B] contrarias prodiisse virtutes. Has dicunt esse quinque deos malignos. Bonas asserunt duas, solis et lunae, quas dicunt supernam esse substantiam. Praeterea asserunt animas ex Deo, quasi ex aliquo fonte manare; aut certe progrediens ex Deo lumen velut flumen, alveum sibi facere, atque inde quasi ad mensuram parilium animarum prodire substantiam.

12. Et ibi quidem in superno fonte, vel divini fluminis alveo universaliter mixta omnia, et cum Deo habere naturam: hujus luminis particulam detentam quondam a tenebris velle Deum liberare, quam dicunt Margaritam. Vetus respuunt Testamentum. Novum recipiunt, et ex parte blasphemant prophetas, utentes secundum pravitatem, Omnes quotquot ante me venerunt, fures sunt et latrones (Joan. X, 8).


De Gnosticis aliis.

13. Septima. Gnosticorum haeresis de supradictis haeresibus, id est, Nicolai, Basilidis, Marcionis, velut [Col. 0638C] ex feralibus quibusdam malitiae seminibus, impurissimum corpus exortum est. Sed et Manichaeus posterior [c 1Kb] licet tempore, in eadem impuritate invenitur processisse. Omnium enim istorum impuritas unitis in se utitur venenis. Habet praeterea et propriae malitiae aliquanta vernacula. In caeteris enim assertionibus cum supradictis congruit; caetera autem ejus quasi specialia.

14. Haec sunt quae Irenaeus ita exposuit; dicit quippe haec heraesis animam non peccare; quam vult Dei esse substantiam, sed ex contraria et aliena substantia assumere aliam aeream animam, et corpus terrenum, quam vocant malignam et diabolicam, et ipsa dum suam sequitur naturam, per se corpus peccare terrenum; caetera animam divinae substantiae, et per haec facit locum suis turpibus exsecrandisque mysteriis, in quibus per orationem magicam suorum invocationibus utitur angelorum, qui creando per adventum suum, dicata olim gehennae corpora [Col. 0638D] in ministerium religiosae, ut sibi videtur, perditionis inflamment.

15. De caetero pudet dicere quam exsecrabilem sibi injuriam per sua ingerant sacramenta. Praeterea haec quae videntur agi Dei alterius potestate tonitruum sonitus voces daemonum esse confingunt. Dicunt etiam istum malignum Deum, venientibus animabus per dispositas quasi principatum insidias, perditionis laqueos praeparare, et per singula quaeque coelorum loca eisdem perditionis munus offerre: assignare etiam eisdem decreta quae compleant sicque ejus coelum, coelorum cardines, signa et signorum circulos esse contrarios, ac sic quas alienae substantiae alienam substantiam in omnibus esse contrariam.

[Col. 0639A] 16. Nam ex iis aliqui, ut Irenaeus, apostolorum vicinus, refert, dicunt contra duodecim signa duodecim patriarchas esse dispositos, et sic caetera, quae secundum sapientes in mundo aut simpla, aut dupla, terna, aut quaterna, vel quina, sena, vel septena dicuntur, contra sanctorum numeros, aequali et parili dispositione pugnare; prave etiam Scripturas intelligentes, filios promissionum non ex coitu viri, sed verbo Dei natos affirmant, ut non unigenitum ex Deo Filium dicant. Auferre cupientes omnipotentiam Dei, omnia Deum non ex nihilo, sed ex aliquo fecisse contendunt, ut duas substantias introducant. Haec ex parte pro cognitione veritatis sunt dicta. Quanta autem vel de Evangelicorum interpretatione signorum, vel de Graecarum gentilibus mysteriis litterarum, eosdem affirmare cognovimus, enumerare perlongum est.


De Valentinianis.

17. Octava. Valentinus consummatum dicit esse [Col. 0639B] aeonem in innominata multitudine magna, qui profundum, vel nominatur. In silentio se magno continens, quod silentium est Graece appellatum [a 1Kb] . Hoc profundum, vel , emisit sensum, qui Monogenitus, et pater, et initium appellatur, cui conjuncta est veritas. Et haec est quadriformis radix totius mysterii, id est, profundum, et silentium, et sensus, et veritas. Intelligens autem sensus, ad quid esset missus, et ipse misit verbum et vitam.

18. De verbo autem et vita emittitur per conjugationem homo et Ecclesia. Et haec primogenita , radix, et substantia universitatis. Conjugia IV et , sensus et veritas, verbum et vita, homo, Ecclesia. Verbum autem et vitam in honorem Patris emiserunt, Bythium [b 1Kb] et Myxin, Ageraton et Henosin, ex se prodeuntem, et Itedonem, Acineton et Syncrasin, Monogenen, et Macariam. Hominem etiam emisisse alias XII Paraclitum et Fidem, Datricum et Elpin, Matricum et , Ainum et ecclesiasticum, et Beatitudinem, [Col. 0639C] Theleton, Sapientiam. Propatorque Aeon soligenito est, sensus, et chao primogenitis, caeteris autem invisibilis est et incomprehensibilis; tricesimum itaque Saeculum, quod est sapientia, concupivit Patrem videre.

19. Quod cum ingressum esset, pene periisset, quoniam non potuit capere gloriam paternam, et enixum aliquid inconsummatum sit, matrem vocant. Et quia alienata extimuit, et moerorem passa est, et lacrymavit, et risit. Ex his itaque passionibus hoc saeculum generatum est; de alienatione tenebrae, de timore spiritalis malignitas, de moerore stabilita terra, de lacrymis aquae profusae sunt, de risu hoc lumen factum est. Christum autem hoc dicit docuisse missum in hunc mundum, et ipsum Christum a Patre ad salutem mundi non ex Maria carnem, in qua natus est, traxisse, sed spiritale corpus habuisse, et per Mariae viscera, quasi aquam per fistulam transiisse, et ideo nec resurrexisse eum credit, quia [Col. 0639D] nec mortuum, utpote quem mortalem non habuisse carnem blasphemant.

20. Dicit et tria esse genera nativitatis humanae , animale, spiritale, sed incredulos esse, et ex necessitate perire; animale, quod medium est eorum, quo se inclinaverit, ibi partem habiturum; spiritale autem quod se dicunt esse, accepisse semen salutis, qui in consummatione saeculorum pausabunt; consummationem autem futuram omnium, cum omnes spiritales docti fuerint scientiam secretorum Dei. Et animalia commovet [Col. 0640A] ad spiritalem doctrinam. His factis undique ignis lucebit [c 1Kb] , qui omnem substantiam saecularem conficiet et conflagrabit, in tantum, ut nec ipse ignis appareat.


De Caianitis et Judaitis.

21. Nona. Caiani et Judaei sunt qui Cain sanctificant, dicentes illum coelesti substantia esse profectum, quae est ad dexteram; Abel autem de sinistra, et ideo illum esse occisum, et Judam proditorem Christi omnium apostolorum fuisse doctiorem. Cum enim sciret arcanum Dei, et cognovisset omnibus hominibus futuram salutem passionem ejus, contradicentibus terrenis virtutibus, ipse proditor illius existens, salvavit humanum genus universum.


De Sethitis.

22. Decima. Sethitae. E duobus hominibus Cain et Abel, ab injusto occiso Abel qui justus erat, discrimen habebant universi angeli. Superna itaque, quae trivirtus vocatur, femina operatur nasci Seth, [Col. 0640B] et illo deposuit omnem justitiae scintillam, ut deponeretur universa malitia terrenae substantiae: propter hoc omnis justitiae nativitas a Seth deducitur. Sed quoniam transgressores angeli per illicitos coitus fecerunt sub sole nocivam gigantum nativitatem, per quam accidit ut inundatione omnes genus animantium aboleretur et transiret, et solum justum genus salvaretur, id est, animae VIII, Noe et uxor sua, et filii tres, et uxores filiorum, in arca: dicentes semen malitiae abscondisse in arcam. Inde procedentibus temporibus post diluvium iterum malitia increvit. Hunc autem Seth ipsum dicunt esse Christum.


De Carpocrate, Cerintho et Ebione.

23. Undecima. Carpocras, Cerinthus, et Ebion; hi tres sibi successerunt, docentes omnia, secundum legem, circumcidi, observare sabbatum et dies festos Judaicos; Christus enim haec omnia observavit, sufficere dicentes ita esse ut Dominum et Magistrum. [Col. 0640C] Christum autem negant per Spiritum sanctum a Maria virgine natum, sed a Joseph conceptum, ut hominem, nuptiali coitu, habuisse autem illum spiritum prophetalem, et venturum, ac judicaturum vivos et mortuos.


De Stoicis.

24. Duodecima. Stoici dicunt omne uniforme esse peccatum, feritate et severitate censores; animam tamen perire dixerunt. Amant virtutem continentiae, quam esse negant [d 1Kb] ; et affectant gloriam aeternam, cum se non aeternos esse fateantur.


De Peripateticis.

25. Decima tertia. Peripatetici, Aristotele principe, dicunt quamdam particulam animae esse aeternam, sed de reliquo vero magna ex parte mortalem.


De Adamitis.

26. Decima quarta. Adamitae, ut supradictae haereses, duas dicunt esse substantias: hoc habent in [Col. 0640D] mysteriis suis peculiare, quod nudis in ecclesia dicuntur orare corporibus; utentes hoc testimonio, Adam et Evam nudos in paradiso fuisse, ut scriptum est: [e 1Kb] Erant ambo nudi, et non confundebantur (Gen. II, 25), et hanc perfectionem beatissimam putant, si ista faciendo jam videatur ab his ablata confusio.


De Platonicis.

27. Decima quinta. Platonici dicunt Deum hominum animas creare, angelos corpora. Post multorum annorum curricula animas redire in diversa corpora asserunt.


[Col. 0641A] De Epicureis.

28. Decima sexta. Epicurei dicunt Deum nihil agere, omnia constare corporibus, animam nihil aliud esse quam corpus.


De Sethianis.

29. Decima septima. Sethiani dicunt Seth de coelestibus et supernis virtutibus habuisse substantiam. Cain autem de inferioribus habere naturam: et illam supernam peccare non posse atque mutabilem fieri. Istam autem volunt naturalem malitiam, et naturale habere peccatum, et illam superiorem, quasi semen Seth, sanctis, istam inferiorem peccatoribus, quasi semen Cain, semper assignant.


De Apellitis [a 1Kb] .

30. Decima octava. Apellitae dicunt Christum non Deum in veritate, sed hominem in phantasia. Horum auctor Apelles. A Rhodone Asiani generis homine reprehensus est, quod Deum, quem coleret, ignoraret.


[Col. 0641B] De Severianistis.

31. Decima nona. Severianistae. Horum haereses Severianus, eloquentiae spiritu inflatus, astruxit. Hi tres quadragesimas faciunt in anno, et in his xerophagiis, id est siccis utuntur escis.


De Cataphrygibus.

32. Vigesima. Cataphrygarum haeresis auctores sunt Montanus, Prisca et Maximilla: in quibus Montanum paraclitum et Priscam et Maximillam prophetas deceptorum hominum vanissimus error observat. Sunt hujus haeresis, imo perditionis, infanda mysteria. Nam quotannis unum infantem [b 1Kb] anniculum perfectum offerunt, ac compuncto vulneribus ejus corpusculo in farinam sanguinem ejus suscipiunt, sicque panem hujus ex scelestissimi frumenti admistione facientes, diabolicum edunt eucharistiae feralissimae sacramentum. Infans autem si ex compunctione vulneris obierit, observatione martyrii colitur; [Col. 0641C] si vixerit, pro veneratione summi sacerdotis aspicitur. Contra horum supra memoratorum prophetas Apollonius, vir disertissimus, scripsit insigne volumen et longum asserens Montanum et insanos ejus vates periisse suspendio, et multa alia in quibus de Prisca et Maximilla refert: »Si negant eas accepisse munera, confiteantur non esse prophetas qui accipiunt, et mille hoc testibus approbabo. Sed et ex aliis fructibus probantur prophetae. Dic mihi crinem fucat prophetes [c 1Kb] ? stibio oculos linit propheta? ad tabulas ludit et tesseras propheta? fenus accipit? Respondeant, utrum haec fieri liceat, an non? Meum est probare quia fecerunt.


De Artotyritis.

33. Vigesima prima. Artotyritae in sanctis mysteriis suis ad vicem eucharistiae pane utuntur et caseo, dicentes, a primis hominibus oblationem e fructibus terrae et fructibus ovium fuisse celebratam.


[Col. 0641D] De Helvidianis.

34. Vigesima secunda. Helvidiani novi spiritus perversitate decepti de sanctae Mariae gloria aliquid negant, aliquid confitentur, dicentes: Virgo ante partum, non virgo post partum.


De Joviniano et Auxenio.

35. Vigesima tertia. Jovinianus et Auxenius Romae [Col. 0642A] hanc perversitatis suae novam inseruerunt doctrinam, dicentes nullam nuptarum et virginum esse distantiam, nullumque inter abstinentes et simpliciter epulantes esse discrimen; proferentes etiam istud exemplum quod in Veteri Testamento sancti matrimonia habuissent, filios generassent, nec posse virginitatem praeferri, ne vacua sit copula quae genuit gloria [Forte gloriam] prophetarum.


De Anthropomorphitis.

36. Vigesima quarta. Anthropomorphitae dicunt iisdem membrorum lineamentis Deum quibus homo est compositus, designari, et secundum hanc imaginem in qua ambulamus, Deum similem homini esse existimant.


De Hieracitis.

37. Vigesima quinta. Hieracitae. Hierax auctor ipsorum dixit ita esse de Patre Filium, velut lucernam de lucerna, vel lampadem in duas divisam partes, ut Filii circa Patrem suppositam, non eamdem [Col. 0642B] velit esse substantiam.


De Luciferianis.

38. Vigesima sexta. Luciferiani cum teneant in omnibus catholicam veritatem, in hunc errorem stultissimum prolabuntur, ut animam dicant ex transfusione generari; eamdemque dicunt, et de carne, et de carnis esse substantia [d 1Kb] .


De Sabellio.

39. Vigesima septima. Sabellius, qui et Patripassianus, idem et Unionita, dicit: Pater cum est, nec Pater nec Filius est; Filius cum est, Pater non est; Spiritus sanctus, cum est, nec Pater, nec Filius est, nec visibilis, atque palpabilis est. Mutabilis tamen [e 1Kb] et passibilis. Antequam carnem ex Virgine assumeret, Deum tantum fuisse; nascentem ex Virgine Filium ipsa nativitate appellatum; assumptum post Ascensionem in spirituali gloria, et descendentem super Apostolos, spiritualem gratiam [Col. 0642C] donaturum, Spiritum sanctum nominatum volens, ut Trinitas in officiorum nominibus, non in tribus personarum speciebus sit; sed sicut unus Deus, ita una persona in divinitate sit.


De Apollinari.

40. Vigesima octava. Apollinaris primum dixit Salvatorum carnem non assumpsisse. De hoc convictus, dixit carnem assumpsisse, sed animam non assumpsisse, et de hoc convictus, dixit et carnem et animam assumpsisse, sed sensum non assumpsisse: sed fuit ipse sibi sensus subtiliter versutiam suae fraudis docens. Volens autem sensum tertiam ab anima et carne esse substantiam aut sensum extra animam; et ideo cum non vult assumptum, confitetur animam non assumptam, quoniam sensus animae officium est.


De Paulo Samosateno.

41. Vigesima nona. Paulus episcopus Mesopotamiae contra fidem ecclesiasticam sectam Artemonis introduxit, dicens propterea [f 1Kb] Christum hominem [Col. 0642D] fuisse sanctum, et unum de prophetis.


De Pneumatomachis.

42. Trigesima. Pneumatomachi ipsi sunt Macedoniani, similes Homuncionitis, dicunt Spiritum sanctum non esse Dei substantiam, sed creaturam, creaturis caeteris potiorem, et ministram Patris et Filii; hoc [Col. 0643A] est, cum angelis et archangelis, et caeteris potestatibus numerandum: non tamen circumscribi loco et finibus, sicut angelos. Quibus licet per celeritatem naturae possibile sit facile de loco ad locum transire, tamen cum alibi sint, licet tunc in possibilitate, hoc alibi adesse non posse unde circumscribuntur. Localitatem Spiritui sancto assignant, quamvis eum creaturam creaturis caeteris potiorem dicant. Sed etsi qualibet creatura ille potior sit, et ei prae caeteris assignetur potestas, una tamen illi cum eis substantia est. Dividi enim creatura potestate potest, non genere; unde Spiritum sanctum creaturam dicentes, loco et potestate subtiliter circumscribunt, et potentiam ei tantum prae caeteris tribuentes omnipotentiam auferunt.


De Chiliastis.

43. Trigesima prima. Chiliastae dicunt regnum sanctorum in carne carneum futurum, nolentes carnem nostram innovatam recipere spiritalem, sed bona terrae carnalia carnaliter per mille annos asserunt [Col. 0643B] manducanda. Dionysius Alexandrinus episcopus, Origenis auditor, adversus Nepotem episcopum, haeresis hujus auctorem scripsit, qui mille annorum corporale Christi regnum futurum suis scripturis asseverat. In quibus et de Apocalypsi Joannis diligentissime disputavit, et omnia illic aspicienda spiritalia, non intelligenda esse carnalia.


De Donatianis.

44. Trigesima secunda. Donatus, a quo Donatiani per Africam sub Constan ino Constantioque principibus, asseruit a nostris Scripturas in persecutione Ethnicis traditas, totam pene Africam, et maxime Numidiam, sua persuasione decepit. Exstant ejus multa ad suam haeresim pertinentia, et de Spiritu sancto liber Ariano dogmati consentiens.


De Circumcellionibus.

45. Trigesima tertia. Circumcelliones, quos vocant, hujus supradictae haeresis habent doctrinam: suam, quae omnibus nota est, in dementiam sequuntur [Col. 0643C] insani. Nam amore nominis martyrii, et laudis humanae magis charitatis Christi cupidi, semetipsos interdum oratione facta aut praecipitio, aut incendio, aut alios ad sui necem invitantes, gladio perimunt: quo violenter ex hac vita discedentes, martyres nominentur.


De Novatiano.

46. Trigesima quarta. Novatianus, Romanae urbis presbyter, adversus Cornelium cathedram sacerdotalem conatus invadere, Novatianorum dogma constituit, nolens apostatas suscipere poenitentes, et baptizans baptizatos. Hujus ductor Novatus Cypriani presbyter fuit.


De Montensibus.

47. Trigesima quinta. Montenses haeretici maxime in urbe sunt. Hi tempore persecutionis cum Scripturis in montibus latuerunt. Qui vero in urbe erant, primum passionum suppliciis restiterunt; dein constantes in proposito, cum contemnerent supplicia [Col. 0643D] passionum, artificio astutiae per paganos judices his securitas attributa est, ut in ecclesiis agerent, ac Deo, sicut consueverant, deservirent.

48. Dehinc repente invasis ecclesiis, Scripturae ab ethnicis comprehensae sunt, aestimantibus quod facilius a fide verterent Christianos, si ab iisdem sacrarum Scripturarum praesidia sustulissent. Hanc quasi [Col. 0644A] traditionem Scripturarum ii qui habitabant in montibus criminantur, ac se a catholicae Ecclesiae corpore diviserunt. Hi namque cum duabus supra positis haeresibus faciunt, nam in doctrina sua Donatianorum dogma suscipiunt. In respuendis vero poenitentibus, ultimo in rebaptizandis baptizatis Novatianorum sequuntur errorem.


De Arianis.

49. Trigesima sexta. Arianorum haeresis Arius auctor fuit. Hic profano eloquentiae suae spiritu ductus, asseruit non coaeternalem esse Patri Filium. De hoc dicit: Erat, quando non erat; et ex nullis factus exstantibus, id est ex nihilo.


De Photino.

50. Trigesima septima. Photinus de Gallograecia, Marcelli discipulus, Sirmii episcopus fuit. Hic Ebionis haeresim restaurare conatus est, quae dicit Christum a Maria per Joseph nuptiali coitu fuisse conceptum. Huic Berileus Arabiae episcopus fuit quondam [Col. 0644B] in perversitate consimilis, eo quod Christum ante incarnationem negabat, sed postea ab Origene correctus est. Nam exstant ejus epistolae ad Origenem factae, in quibus se congratulatur ab eodem fuisse correctum.


De Eunomio.

51. Trigesima octava. Eunomius artificio diaboli subtilior Ario, non solum haeresim ipsius perfidiae, sed alterius professionis induxit, dicens non ex alio Filii esse substantiam, neque creaturam Dei esse perfectam, sed ex ipsa Patris substantia Filii esse substantiam, splendorem luminis, non ipsum lumen: et imaginem Dei, non ipsum Deum. Non videns per impietatem suam ipse etiam negare quod credit. Cum enim substantiam confiteatur in Filio, ibi ex ipsa substantia, minus aliquid, quod est ipsa substantia, confitetur. Damnat ipsam quam a sua minore vult esse substantiam [a 2Kb] .

(Huc usque Hieronymus. Haec vero quae sequuntur [Col. 0644C] a sancto Gennadio Massiliensi presbytero sunt posita).


De Praedestinatianis.

52. Trigesima nona. Praedestinatiani sunt qui dicunt quod Deus non omnes homines ad hoc creavit ut omnes salventur, sed ut multitudine hominum ornetur mundus. Quod etsi generali praedicatione dicat: Venite ad me, omnes qui laboratis et onerati estis, et ego reficiam vos, non tamen omnes ea voluntate vocet, ut omnes sequantur vocantem. Sed nec omnes, qui ipso in pirante obediunt vocationi, dicunt accipere exsequendi in bono opere perseverantiam, sed post multos labores et justitiae fructus, si non sunt de salvandorum numero subtrahendas eis vires agendi, ne perdurent in bono, et e contrario illos qui praedestinati sunt ad vitam aeternam, etiamsi in perfidia vel in omni genere peccati longo tempore volutentur, accepturos occasionem, qua et credant in Deum, et secundum Dei praeceptum vivant, ut possideant societatem justorum. Tali diffinitione [Col. 0644D] id docere student, quod Deus personas hominum accipiat; quod alios etiam invitos post multa mala opera attrahat ad salutem; alios post bona rejiciat, et compellat in malum, quo pereant in aeternum.


De Nestorianis.

53. Quadragesima. Nestoriani a Nestorio Constantinopolitano episcopo nuncupati, qui beatam Virginem Mariam non Dei, sed hominis tantummodo asseruit [Col. 0645A] genitricem, ut aliam personam carnis, aliam faceret deitatis. Nec unum Christum in Verbo Dei et carne credidit, sed separatim atque sejunctim alterum Filium Dei, alterum hominis praedicavit.

54. Nestoriani dicunt sanctam Virginem Mariam Christum genuisse, non Deum, aliud volentes esse Christum quam Deum, id est templum Dei, non ipsum Deum, et speciali Dei gratia ita ab omni peccato immunem servatum, ut dignus fuerit qui nunquam desereretur a Deo, sed semper inhabitatorem et inoperatorem habuerit Deum: qua fiducia sanctae conversationis, Deum appellans patrem, ipse quoque rite appellatus sit Filius: adorandum etiam et colendum decernunt ut Deum, vel cum Deo, non tamen verum Deum, sed sicut statuam regis et legatum imperatoris, utentes perverso suo sensu Apostoli dictum, quod ait: Deus erat in Christo, mundum reconcilians sibi.

55. Hinc est quod non credunt Deum in homine ad redemptionem humani generis vel natum, vel [Col. 0645B] passum: nefas esse dicentes credi mulierem anteriorem se, vel aliud quam se; hoc est aliud quam hominem genuisse, aut ab hominibus Deum occidi potuisse, sed hominem innocentem et fidelissimum Dei testandi causa, ad exemplum martyrii humano generi tribuendum, ipso Domino tradente et permittente, occisum. Unde et per meritum bonae vitae et bonae confessionis primus a mortuis suscitatus est, Deo conjunctus, sed et patrocinium pro his perpetuum daturus, qui per ejus doctrinam in Deum fideliter credunt, et pura Deo conscientia famulantur.


De Eutychianis.

56. Quadragesima prima. Eutychiani, dicti ab Eutyche Constantinopolitano abbate, qui Christum post humanam assumptionem negavit existere de duabus naturis, sed solam in eo divinam asseruit esse naturam. Eutychitae dicunt Dominum Jesum verum quidem Deum ex virgine, et in vero corpore natum, non tamen in humani generis carne, id est, non ex [Col. 0645C] carne virginis carnem traxisse, sed quasi de coelo exhibuisse corpus, quod virginis interioribus reclusum in humanam speciem formaverit, et in ipso natus sit Deus in similitudinem hominis, Apostoli ad id testimonium sensu impio proferentes, quod de Christi Incarnatione loquens dixit: In similitudinem hominis factus, et habitu repertus ut homo. Et alio loco: Primus homo de coelo coelestis.

57. Ecce, aiunt, coeleste corpus hominem appellavit Apostolus, quem ideo peccato caruisse testatus est, quia carnem originalis peccati obnoxiam non assumpserit, sed corpus simile carnis peccati; et inde esse aiunt quod caro humana originali in baptismo absoluta peccato adhuc velut natura retinet incentivum peccati; quod ejus minime in dispensatione Incarnationis Christus carnem susceperit; cujus societate liberari penitus potuerit stimulis vitiorum Adae praevaricatione quaesitis. Hujus Eutyches haeresis auctor ambitione episcopatus nova praesumens, [Col. 0645D] et sanctum Flavianum Constantinopolitanae urbis pontificem exsulem mori fecit, et Alexandrinis discessionis ab Ecclesia occasionem dedit.


De Timotheanis.

58. Quadragesima secunda. Timotheani dicunt Filium Dei verum quidem hominem ex Virgine Maria natum, sed non ita unam reddidisse personam, ut non in unam redactus sit naturam; conflatorium quoddam volentes fuisse interiora Virginis, per quod duae naturae, id est Deus et homo, in unam resolutae et compactae massam, unam Dei et hominis exhibuerint formam, immutata videlicet naturarum proprietate efficientium coitionem.

59. Et ad confirmandam hujuscemodi impietatem, quae Deum asserit a sua versum natura, cogunt evangelistae testimonium, dicentes: Et Verbum caro factum est; quod ita interpretantur, divina natura in humanam versa est; abolitionem illi inviolabili impingentes substantiae. Hujus impietatis initium Timotheus [Col. 0646A] apud Bizam Bithyniae modo exsulans civitatem, continentis et religiosae vitae imagine multis illudit.


De Bonosiacis.

60. Quadragesima tertia. Bonosiaci a Bonoso quodam episcopo produntur, qui Christum filium Dei adoptivum, non proprium, asserunt.


De Acephalis.

61. Quadragesima quarta. Acephali dicti, id est sine capite, quod sequantur haeretici; nullus enim eorum reperitur auctor a quo exorti sunt. Hi trium Chalcedonensium capitulorum impugnatores duarum in Christo substantiarum proprietatem negant, et unam in ejus persona naturam praedicant.


De Theodosianis et Gaianitis.

62. Quadragesima quinta. Theodosiani et Gaianitae appellati a Theodosio et Gaiano, qui temporibus Justiniani principis in Alexandria populi perversi electione uno die sunt ordinati episcopi. Hi errores Eutychetis et Dioscori sequentes, Chalcedonense [Col. 0646B] concilium respuunt, ex duabus unam in Christo naturam asserunt, quam Theodosiani corruptam, Gaianitae incorruptam contendunt.


De Agnoitis et Tritheitis.

63. Quadragesima sexta. Agnoitae et Tritheitae a Theodosianis exorti sunt, ex quibus Agnoitae ab ignorantia dicti, quia perversitati a qua exorti sunt id adjiciunt quod Christi divinitas ignoret futura, quae sunt scripta de die et hora novissima: non recordantes Christi personam in Isaia loquentis, Dies judicii in corde meo.

64. Quadragesima septima. Tritheitae vero vocati, quod sicut tres personas in Trinitate, ita quoque tres astruunt Deos esse, contra illud quod scriptum est: Audi, Israel; Dominus Deus tuus Deus unus est.

65. Sunt et aliae haereses sine auctore et sine nominibus, ex quibus aliae triformem putant esse Deum. Aliae Christi divinitatem passibilem dicunt. [Col. 0646C] Aliae Christi de Patre nativitati initium temporis dant.]

30. In schedis Zaccarianis hanc conjecturam inveni notatam ad verba hoc usque apud quemdam tamen, scilicet legendum, Augustinus, non hoc usque. Sane sensu carent verba illa, ut apud Menardum edita conspiciuntur sine ulla distinctione, hoc usque apud quemdam tamen. Sed sensus aliquis erui potest adhibita ea distinctione quam posui: cum (intelligitur Augustinus) in Luciferianis habet hoc usque: Apud quemdam, etc. Sensus erit, habet etiam hoc.

31. Ex Ambrosiana Mediolanensi bibliotheca Nic. Antonius refert opus ita inscriptum: De sapientia liber secundus. Minime dubito quin is sit liber secundus Sententiarum, ita etiam in editis relatus: Sentententiarum [Col. 0646D] liber secundus. De sapientia caput primum. Opus quod in eadem bibliotheca exstat, Soliloquia de institutione bonae vitae, vel sunt synonyma, vel opusculum de norma vitae, vel aliud de institutione bonae vitae, quod etiam Collectum de lacrymis nuncupatur; vel aliquod aliud simile fragmentum Synonymorum. Liber de Regulis canonicorum, qui ex eadem bibliotheca citatur, vel est fragmentum aliquod libri secundi de Officiis ecclesiasticis, ut Nic. Antonius conjicit, vel potius vetus regula canonicorum ex Isidori sententiis magnam partem contexta, ut capp. 31 et 71 demonstravi. Quid autem sit Dialogus de conscientia sumentis corpus Christi, qui ex bibliotheca eadem Mediolanensi indicatur, non ita in promptu est invenire. Existimo tamen fragmentum [Col. 0647A] id esse ex lib. I cap. 18 de ecclesiast. Offic.: Dicunt aliqui, nisi aliquo intercedente peccato, eucharistiam quotidie accipiendam, etc. 80 Quod quidem bene dicunt, etc. Quod fragmentum seorsum editum est, ut cap. 69 dixi, et fortasse dialogi nomen accepit propter illa verba, Dicunt aliqui, bene dicunt, etc.

32. Liber de Institutione jejunii quadragesimalis, Isidori nomine a Zuerio Boxhornio alicubi repertus, vel est sermo de hoc argumento qui exstat in Breviario Mozarabico, vel fragmentum ex lib. I Officiorum, ut cap. 72 uberius exposui. In Codice Regio-Vaticano, in quo sunt Isidori quaedam opera, est opusculum de observatione quatuor temporum. Incipit: Primi igitur mensis jejunii est, etc. Desinit, gaudia possidebit. Haec quidem in libris de Officiis non continentur; [Col. 0647B] sed opusculum sine auctoris nomine profertur, neque aliunde ratio suppetit cur Isidoro illud affingamus.

33. In catalogo Vaticano indicantur pag. 244 Codicis Vaticani 1357 Excerpta ex Isidori libro de Regibus bene regentibus. Sed liber hic de Regibus nihil est aliud nisi caput 48 et 49 libri III Sententiarum, de Praelatis et de Justitia principum, ex quibus libro XVII Decreti Ivonis eo Codice contenti rubrica excerpitur: De regibus bene regentibus ex dictis Isidori. Rursus alia: De eadem re ex dictis ejusdem. Huic simile est quod in codice Sententiarum Collegii Romani post librum secundum, et excerpta quaedam Etymologiarum titulus hic est, De regibus et ducibus: Audite ergo, reges, et intelligite, etc., ex Salomone. [Col. 0647C] Apud Montfauconium in bibliotheca Mss. Isidori sententiae de sacerdote magno et ejus cultu indicant fragmentum ex libris de Officiis ecclesiasticis: Isidori Rhetorica, Grammatica, de schematibus, de bellis, fragmenta ex libris Etymologiarum. Eodem pertinet quod Trithemius refert Isidori lib. I De grammatica et vocabulis, uti etiam liber artium a Trithemio et Pastrengo memoratus. Haec enim non aliunde videntur desumpta, nisi ex libris Etymologiarum, in quibus de grammatica, rhetorica, poesi, philosophia, vocabulis per alphabetum distinctis, aliisque similibus agitur. Suspicatur tamen Nic. Antonius librum de grammatica et vocabulis vel ad libros Differentiarum, vel ad glossaria spectare.

[Col. 0647D] 34. Inter Excerpta libens refero quaedam opuscula in Catalogo bibliothecae Regiae Parisiensis sic enuntiata: cod. 2320 saec. XIII membr.: Isidori Hispalensis episcopi quaestiones de die judicii, et vita sanctorum. Cod. 3607 membr. saeculi XV. »Commentum beati 81 Isidori ad inveniendam vitam beatam.« Cod. 2994 A: »Isidori ars institutionum disciplinae membr. partim VIII, partim XI saeculi.« Cod. 2825: »Isidori Hispalensis episcopi Physiologus de natura bestiarum.« Cod. 5014: »De sibyllis.« Cod. 7369: »De musica.« Cod. 2831: »Monita de verbis beati Isidori episcopi Hispalensis extracta ad instruendum hominem, qualiter vitia valeat evitare, etc.« Cod. 7530: »De particulis orationis.«

35. In Codice Vaticano 2951 chart. saeculi XVI [Col. 0648A] in-8 hic est titulus: Isidorus. Incipit liber de Machina mundi et de contractis ejus. In catalogo Vaticano indicatur: De situ orbis. Est liber XIV Etymologiarum in compendium redactus, ac multis omissis. Desinit, loca exusta solis ardoribus, scilicet cap. 5 libri XIV. In Codice Vaticano 1348 indicatur Isidorus de Interpretatione canonis, quod est fragmentum ex cap. 16 lib. VI Etymologiarum. De quibusdam Excerptis sententiarum, ut de libro de Conversis, et de alio de Praelatis, et de Floribus sententiarum, etc. sermonem institui cap. 68, de aliis ex libris de eccles. Offic., scilicet de Vitae monasticae variis generibus, de percipienda Eucharistia, etc., cap. 69. Excerpti etiam sunt ex libris Sententiarum et ex regula monachorum Commentarii, quos Constantinus Cajetanus falso [Col. 0648B] vocat in Regulam S. Benedicti, de quibus dixi cap. 71. Excerpta etiam puto quae a Tomasino in Biblioth. Patavin. mss. pag. 71 memorantur, Quaedam dicta Isidori de confessione in-8 min., ex libris Sententiarum vel Etymologiarum.

36. Quaedam sunt opera per errorem Isidoro afficta. De operibus medicis confer caput 75, de libro quarto Sententiarum caput 67. In indice Bibliothecae Mss. Montfauconii refertur Martyrologium Isidori; sed in corpore enuntiatur quidam Codex cardinalis Ottoboni hoc titulo: Isidorus et Martyrologium saeculo X scriptum; quod Isidoro ascribi non debet. In quodam catalogo Isidoro nostro tribuebantur de imperio militantis Ecclesiae libri quatuor: quod opus est varium et eruditum Isidori de Isolanis ordinis [Col. 0648C] Praedicatorum editum Mediolani 1517.

37. Eisengreinius Trithemii catalogo addidit inter Isidori opera Historiam Longobardorum, inde deceptus, ut Nic. Antonius conjicit, quod Lucius Marinaeus Siculus Gothorum aut Vandalorum Historias eo nomine per errorem appellaverit. Didacus Lopez de Almella, 82 auctor Valerii Historiarum, Isidoro affingit librum de Proposito perfectionis virginitatis ad Florentinam sororem; qui alius non est, ut videtur, a libro de Institutione virginum, quem Leander ad sororem Florentinam direxit. Padilla quoque Centur. VII, cap. 22, recenset inter alios Isidori libros de la Perfeccion de la virginidad dos libros dedicados a santa Florentina, et ad marg. verbis Latinis de virginitatis Perfect. 2.

[Col. 0648D] 38. Fabricius in Bibl. med. commemorat scripta quae in novissima, ut ait, scilicet Breuliana Operum Isidori editione desiderantur: de quorum plerisque jam verba fecimus. De Chronico brevi Wisigothorum, cujus auctorem nonnulli Wulsam dixerunt, vide cap. 79. Sententia de Regula Devotarum est caput additum Regulae monachorum ex Martenio, de quo cap. 71. Opus ms. de Partibus orationis in bibliotheca Caroli de Montchal cod. 99 non videtur diversum a capitibus libri primi Etymologiarum, et a fragmentis illis quae etiam seorsum excusa diximus cap. 55. Hujus quoque libelli mentio exstat apud Nic. Antonium ex Labbeo in Specimine antiq. lection., sive Bibliotheca nova mss., pag. 198. Pseudo-Luitprandus pag. 486 Adversar. refert se vidisse librum prophetiarum [Col. 0649A] Isidori, scriptum lingua Latina, Gothica, vulgari Hispana et Arabica. Sed id totum confictum est, ut jam omnes norunt, et fortasse architectus Adversariorum Luitprandi ad prophetiam de futuro Hispaniae excidio respexit, quae Isidoro in Vita ejus apud Bollandianos cap. 9, et in aliis historicis monumentis saeculi XIII tribuitur.

39. Addit Fabricius orationem synodalem, in synodo Hispalensi anno 636 paulo ante obitum habitam, in qua Arii haeresin et Acephalitarum superstitionem condemnavit, de qua, ut ait, mentionem facit Braulio, et scriptor Vitae cit. cap. 9. At vero Braulio solum commemorat Isidori disputationem contra Acephalitas et Gregorium hujus haeresis antistitem, quae exstat in concilio Hispalensi II habito anno 619. [Col. 0649B] Auctor Vitae cap. cit. 9 describit et interpolat Isidori orationem paulo ante obitum ex Redempti narratione, quam cap. 6 protuli: quae oratio synodalis non est, neque in ea Acephalitarum aut Arianorum haeresis refutatur. Praemiserat autem idem auctor cit. cap. 9 Isidori professionem fidei in synodo IV Toletana, cui ipse anno 633 praefuit; et illico 83 subjungit Isidorum haeresim Arianam et superstitionem Acephalitarum vehementer profligasse. Nic. Antonius lib. V, num. 193, meminit quoque Orationis synodalis, in concilio Hispalensi secundo dictae, de qua Braulio. Et subnotat Bayerius nullum ex opusculis quae a num. 182 Nic. Antonius memorat, exstare in bibliotheca Escurialensi sub Isidori nomine, neque alibi se in ea incidisse. Sed, ut jam [Col. 0649C] monui, synodalis haec oratio extra concilium Hispalense II non est quaerenda; quod ipse Nic. Antonius agnoscere videtur. Hujus generis est quod Ordo conciliorum Isidori nomine solet allegari, ille scilicet qui ab Isidoro Mercatore ex concilio Toletano IV, cui Isidorus praefuit, aliisque documentis consarcinatus fuit: de quo vide Concilia Labbei tom. I, col. 7.

40. De Alphabeto Papiae Judicum, alphabeto verbalium, theologicarum distinctionum, alphabeto librorum, orationis, quae desiderari ait Fabricius, cap. 81 disputatum fuit, cum de lamento poenitentiae per alphabetum distincto sermo habitus est. In Braulionis interpolata praenotatione quaedam indicantur Isidori opera aliis ignota, scilicet praeter duos libros adversus Judaeos, De nativitate Christi sempiterna ex Patre, [Col. 0649D] et temporali ex matre Isaiae testimoniis librum unum. Moralium libros B. Gregorii papae rogatu compendiose abbreviavit . . . In canonico quoque et civili jure permaxima composuit instrumenta. De commentariis in Cantica, Psalterium et Evangelia, de Bibliorum compilatione et Psalterii translatione alibi sermo occurrit. Post catalogum aliorum omnium operum additur: Ad ultimum vero sedium, locorum, regionum, omnium divinarum humanarumque rerum nomina, genera, officia, causas, et quaeque obscura atque ab humanis mentibus fere jam remota, scribendo patefecit. Quibus verbis interpolator peculiare aliquod opus indicare videtur: sed ea, ex genuina praenotatione magna ex parte desumpta, de Isidori doctrina, quae in cunctis ejus operibus elucet, exponi debent.

[Col. 0650A] 41. Quaedam opera ab aliis praetermissa Bayerius indicat in not. ad num. 216 Bibl. veter. Hisp., quae, inquit, sintne re ipsa, aut titulo tenus a superioribus diversa, jureque an injuria Isidoro ascripta, lectorum judicium esto. In his est Isidori oratio quam, sacrum Viaticum ante obitum suscepturus, in templo beati Vincentii martyris habuit, ex Codice Escurialensi. Hanc recte, ut puto, 84 conjicit illam eamdem orationem esse quam Redemptus in recensione obitus Isidori expressit et inseruit, quae orationis pariter titulo ab aliis indicatur.

42. Opusculum de baptismi Officio ac de Ordine venientium ad fidem, quod in Codice saeculi IX post Missae exegesin Isidoro ascribitur, in quo agitur de quatuor gradibus, scilicet competentium, catechumenorum, [Col. 0650B] baptizatorum, et sacro chrismate inunctorum, necnon de poenitentium ordine, in quo flentes, audientes, substrati, et consistentes numerantur, Bayerius ait desumptum videri ex Isidori libris de Officiis, praecipue ex libro II, cap. 21 et seqq., nisi is fuerit, addit, singularis libellus de Conversis, quem Isidoro tribuit Barthius Adversar. lib. XXVIII cap. 1. Sed prior illa conjectura omnino retinenda: nam libellus de Conversis est fragmentum libri II Sententiarum, ut Nic. Antonius jam monuerat num. 186, ubi mendose editum libri I Sententiarum pro libri II. Quae adduntur de poenitentibus, fortasse alterius sunt auctoris.

43. In veteri catalogo Escurialensi Bayerius indicatum reperit, Isidorus, de adversa fortuna: quem titulum nusquam alibi se legisse meminerat. Ne mihi [Col. 0650C] quidem occurrit quid sub hoc titulo lateat, nisi forte cuiquam ita inscribere placuerit quaedam capita libri III Sententiarum, De oppressoribus pauperum, de tribulatione justorum, et similia.

44. Lucas Tudensis in libris adversus Albigenses aliquando Isidori verba allegat, quorum loca Mariana in margine non indicavit, ut alias solet. Lib. I cap. 7 ex Isidoro profert: Est ignis purgatorius incendii locus, ubi post mortem fidelium quaedam peccata levia puniuntur, aut eorum qui post detestationem peccati, et confessionem legitimam, condignam poenitentiae satisfactionem plenarie minime peregerunt. Doctrina haec aliis verbiis exstat cap. 14 de Ordine creaturarum, et consentanea est iis quae Isidorus tradit in fine librorum Sententiarum et de Officiis ecclesiasticis: sed [Col. 0650D] verba petita sunt vel ex aliquo Isidori opere, quod intercidit, vel, quod magis credo, ex opere Isidoro supposito. Quod idem meum judicium est de aliis verbis, quae ibidem cap. 8 lib. I Lucas tanquam ex Isidoro expromit: Indulgentiae dierum, quae a pastoribus Ecclesiae in sanctorum festivitatibus, vel alias ob charitatis opera fiunt, non solum vivis, verum etiam mortuis fidelibus prosunt, et 85 gratiam sibi indultae solutionis percipiunt, si tales sint qui vivorum beneficiis a poenarum suppliciis valeant liberari.

45. Codex Vaticanus urbinas 585, de quo cap. 104, exhibet Isidori Chronicon de saeculi aetatibus: et pag. 6 catalogum abbatum Casinensium, qui in inventario dicitur E, hoc est, ejusdem Isidori, cujus Chronicon praecesserat. Sed praeterquam quod in Codice ipso [Col. 0651A] ms. Isidori nomen non praefigitur, catalogus eodem ductu a S. Benedicto continuatur ad saeculum usque XI. Neque vero ulla est causa cur putemus Isidorum, qui nusquam in suis genuinis operibus aut S. Benedictum aut monachos Benedictinos nominavit, catalogum abbatum Casinensium inchoasse, et ad suam aetatem perduxisse.



CAPUT LXXXVII. An Isidorus partem aliquam in Bibliis Gothicis ordinandis, aut in nova Psalterii editione curanda habuerit? quanam Bibliorum versione usus?

1. Putat Burrielius in epistola ad V. C. Petrum de Castro, quam cap. 40 Latinam feci, et in fragmento alterius epistolae ad P. Rabagum, quod ibidem praemisi, Biblia Gothica, quorum exemplar adhuc in [Col. 0651B] tabulario ecclesiae Toletanae asservatur, ita a S. Isidoro fuisse digesta, ut versionem S. Hieronymi recognoverit, singulis libris prooemium adjecerit, ex quo Prooemiorum liber coaluit, prophetarum gesta descripserit, ex quo liber de Ortu et Obitu Patrum permanavit, libris Regum chronologiam regum Juda et Israel praefixerit, quae Isidoriano Chronico respondet, aliaque ornamenta inseruerit, de quibus loc. cit. fusius dictum. Suspicatur etiam Burrielius, novam Psalterii editionem adornasse, eam scilicet ipsam qua Mozarabes in breviario suo utuntur, quaeque diversa est ab editione Hieronymiana in Bibliis Gothicis Toletanis exstante. Haec saeculo XIII jam vigebat opinio: nam in Braulionis praenotatione eo saeculo, aut ante potius interpolata id de Isidoro refertur: Bibliothecam [Col. 0651C] compilavit: quartam psalterii translationem edidit. Biblia sacra bibliothecae nomine hic intelliguntur. Burrielius peculiarem dissertationem anno 1759 de sacrorum Bibliorum versione, 86 quae aetate S. Isidori in usu erat apud Hispanos, conscripsit: ex qua melius quid ipse hoc de argumento excogitasset, perspici posset. Sed ea ubinam lateat, incertum.

2. Exhibenda a nobis primo loco est uberior aliqua notitia Bibliorum quibus olim Ecclesia Gothica utebatur, et quorum nonnulla in Hispania asservantur exemplaria. Joannis Marianae, qui Biblia Gothica Toletana saepe manu versavit, audienda sententia est ex dissert. pro edit. Vulg. cap. 18. »Verum ad extremum adversus ea quae hactenus confirmata sunt, non parum ambiguitatis diebus superioribus attulerunt [Col. 0651D] Biblia ante sexcentos amplius annos Gothicis litteris descripta, quae in templo Toletano servantur, quibus Hieronymi versionem integram contineri diversam a veteri editione vulgata, multa indicabant. Psalmi ex Hebraico conversi, uti inter ejus opera exstant: quod fortasse in paucis Bibliorum Codicibus invenitur. Baruch praetermissus, uti Hieronymus se praetermisisse ait, tum Esdrae duo libri, tertius et quartus, quos Hieronymus somnia vocat; praeterea Regum libri divisi eo modo quo dividuntur ab Hebraeis in primum et secundum Samuelis, et rursus in primum et secundum Regum, quos nos libros Regum tertium et quartum vocamus. In his Bibliis omnes libri praeter psalmos exstant, uti in editione nostra vulgata, paucis tantummodo verbis commutatis [Col. 0652A] pro varietate regionum scilicet: sed ut manifestum sit non alium interpretem exstitisse. Ea res in eam cogitationem inducebat, ut praeter psalmos omnes libros editionis nostrae putarem Hieronymi esse. Sed certe cum non omnes ipse fuerit interpretatus, verisimile est proxime ejus aetatem, ne in Bibliis Hieronymi aliquid deesset, ex veteri editione eos libros fuisse adjunctos. Praeterea paucos alios, quibus ejus interpretatio non satis vulgo probabatur. Ergo ea nostra sententia est, plurimos libros nostrae editionis ex Hieronymi interpretatione esse, paucos quosdam ex altera, quae olim apud Latinos editio vulgata vocabatur, neutros omni ex parte sinceros, sed quibusdam locis aut verbis ex diversa editione commutatis.«

[Col. 0652B] 3. Ex his colligo Biblia Gothica convenire magna ex parte cum editione nostra Vulgata, cujus auctor a plerisque Hieronymus creditur, excepto psalterio, quod ex tertia Hieronymi editione desumptum fuit, ut idem Mariana clarius explicat cap. 19. Cum enim praemisisset Hieronymum triplicem psalterii editionem adornasse, 87 primum septuaginta Interpretum editione leviter correcta, qua olim Ecclesia Romana, et nunc basilica Vaticana et Mozarabes utuntur; deinde eadem editione diligentius emendata et digesta, quae in editione Bibliorum vulgata admissa est, et ab Ecclesia Romana suscepta: postremo psalmis ex Hebraica veritate translatis, addidit: Biblia Gothica, quae cum omni ferme ex parte Hieronymi essent, ab antiquis diversa, caeteris divinis libris adjunctos [Col. 0652C] habent psalmos, qui hoc tempore inter alia ejus opera sunt rejecti: nimirum antiquis illis temporibus nondum inoleverat, ut pro illis vulgati psalmi, quorum usus retinebatur in ecclesiis, in libris substituerentur

4. Sed alia reddi potest ratio cur in Hispania maxime Biblia ex ipsius Hieronymi sententia in ordinem fuerint redacta: nam Hispani ea ab Hieronymo enixo studio rogaverant, et accurate descripta acceperant. Non vulgare Hispanae pietatis exemplum ex ejus epistolis discimus. In nova Vallarsii editione epistola Hieronymi 71, olim 28, scripta anno 398, est ad Lucinium, al. ad Lucinianum, al. ad Licinium; apud Cassiodorium ad Lucium: in nonnullis mss. additur Baeticum. Hieronymus, Lucinii laudes multis prosequens, sic ait: »Abundantia tua multorum [Col. 0652D] inopiam sustentavit, etc. Opuscula mea, quae non sui merito, sed bonitate tua desiderare te dicis, ad describendum hominibus tuis dedi, et descripta vidi in chartaceis Codicibus, ac frequenter admonui, ut conferrent diligentius et emendarent. . . Canonem Hebraicae veritatis, excepto Octateucho, quem nunc in manibus habeo, pueris tuis et notariis dedi transcribendum. Septuaginta Interpretum editionem et te habere non dubito, et ante annos plurimos diligentissime emendatam studiosis tradidi, etc.« Ad eam diligentiam, qua Hieronymus Codices describi curabat, fortasse spectat adjuratio Hieronymi nomine ad librarios, quam ex Codice Urbinate 386, cap. 104, proferam.

5. Iterum Hieronymus de eodem argumento agit [Col. 0653A] in epistola 75, al. 29, scripta anno 399, ad Theodoram Lucinii viduam: Quod cum multi mirentur et praedicent, ego in illo magis laudabo fervorem et studium Scripturarum. Quo ille desiderio opuscula nostra flagitavit, et missis sex notariis, quia in hac provincia Latini sermonis scriptorum penuria est, describi sibi fecit quaecunque ab adolescentia usque in praesens tempus dictavimus? Sermo est de Lucinio Baetico, Theodorae viro jam defuncto. Vides igitur originem versionis 88 Bibliorum, quae in Bibliis Gothicis Toletanis conspicitur: nam illa Biblia, in Baetica exarata, non aliunde videntur desumpta, nisi ex exemplaribus quae Lucinius sibi describi curavit. Obiter advertam, contemnendas esse leves suspiciones, quibus Molkenburhus suadere conatur has [Col. 0653B] duas epistolas, uti plura alia opera Hieronymi quae omnes pro genuinis suscipiunt, esse supposititia. Vide ejus dissertat. critic. 18, pag. 58, 59.

6. Quo tempore, et quo in loco ea Biblia Gothica descripta fuerint, ex eodem exemplari Toletano colligitur, quod membranaceum est in fol. majori tribus columnis exaratum crasso volumine. Difficillimum lectu est ob litterarum inter se maximam similitudinem, compendia dictionum, connexionem verborum, raram periodorum distinctionem, nullam ferme orthographiae, nec punctorum rationem. Florezius tom. VII Hisp. sacr., pag. 93, profert subscriptionem ita versiculis distinctam: »In nomine Domini Salvatoris-Nostri Jesu Christi auctor-Possessorque hujus libri,-In quo vetus, novumque-Omne [Col. 0653C] sacrum Testamentum-Continetur, Servandus-Divae memoriae fuit.-Qui enim vero natus-Eruditusque in beata-Spalensis sede postea-Cathedram Bastigitanae-Meruit tenere.-A quo inclyto viro, con-Cessus est hic Codex-Johanni sodali intimoque-Suo, qui etiam post-Quam in hanc eximiorem-Sedem Spalensis nutritus-Et a patruo tuo beatae-Memoriae Stephano sapien-Tissimo, luculentissimoque- . . . onensis episcopo eruditus-Ac sacerdotii ordine dedi-Catus ad Carthaginem-Sedem missus est episcopus-Et item inde translatus-Cordubae magnae regiaeque-Sedis praesul electus.-Ex qua sede egregie-Incolomis corpore,-Ac mente decrevit-Hunc Codicem compte-Perfectum Domino Deo-Offerre in suprafata-Spalensis sede penes-Memoriam [Col. 0653D] sanctae semperque-Virginis Mariae-Decimo Kalendas Januarias-Aera millesima XXVI.«

7. Joan. Baptista Perez ad marginem Codicis scripsit, Forte Astigitanae pro verbo illo Bastigitanae. Salazarius de Mendoza retinet Bastagitanae, et intelligit sedem Bastitanam oppidi, quod nunc Baza dicitur: ac colligit, Servandum Bastitanum episcopum fuisse aera 1026, sive anno 988. Sed, ut notat Florezius, hoc anno Biblia a Joanne donata fuerunt, et ex temporum ratione argui potest Servandum obiisse anno circiter 980. Putat Florezius, Astigitanam sedem magis quam Bastitanam verbo illo Bastigitanae indicari. Observat 89 praeterea, male Salazarium ex hac subscriptione collegisse, eo tempore Felicem archiepiscopum Toletanum fuisse, et Stephanum [Col. 0654A] Hispalensem, cum Felicis nulla mentio occurrat, Stephanus vero dicatur . . . onensis episcopus, hoc est, Asidonensis (oppidi nunc dicti Medina Sidonia).

8. Existimabat Florezius ineditum hoc esse monumentum, cum scribebat, anno scilicet 1751 aut sequenti: sed jam ab anno 1740 Romae a Blanchino vulgatum fuerat in Vindiciis Canonicis sacrarum Scripturarum, ubi inserit praefationem Christophori Palomares ad varias lectiones ejusdem exemplaris Gothici Toletani collectas, ut correctioni Bibliorum, quam Xystus pontifex maximus parabat, usui esse possent. Praefatur Toleti 15 Kal. Novembris 1588. Palomarius in hac praefatione subscriptionem Bibliorum Gothicorum protulit, et aliquantulum quidem [Col. 0654B] auctiorem quam Florezius, fortasse quia magis integra tunc erat. Levis quaedam est discrepantia in verbis Cum enim vero pro Qui enim vero, et magnaeque pro magnae, et et mente pro ac mente. Illud vero discrimen notandum, quod ubi Florezius legit luculentissimoque . . . onensis episcopo, ex quo rursus tom. X, pag. 62, Stephanum Asidonensem episcopum sine ullo alio documento constituit, Palomarius habet luculentissimoque Spalensis episcopo: quo Salazarii opinio a Florezio rejecta spectat. Ii qui exemplar ipsum diligenter inspicient, judicare poterunt utra lectio praeferenda: si tamen jam fortasse litterae non evanuerunt. Aeram etiam Palomarius mutat, et alia subjicit: Aera millessima sexta cum tali ditione, ut nullus clericorum hunc Codicem . . . aut mutare [Col. 0654C] a (forte audeat) e suprafata sede. Et si quis, quod absit, fecerit, sit a Deo et angelis suis condemnatus.

9. Palomarius testatur exemplar Toletanum ad alia exemplaria collatum emendatumque esse; atque emendatorem fuisse Joannem, donatorem Codicis, arguit ex verbis compte perfectum: quae ego malim de exteriori Codicis ornatu intelligere. Hic enim erat mos ut Codices praesertim qui ecclesiae alicui dedicarentur, pretioso, aut pulchro essent tegumento compti et ornati. Ignotum esse ait Palomarius, qua aetate scriptus fuerit Codex. Sed cum Servandus auctor possessorque libri dicatur, cur negabimus Servandum aut Codicis exscriptorem fuisse, aut saltem curasse sibi describi, ac fortasse etiam nonnullam [Col. 0654D] partem in iis quae Bibliis aliunde immista 90 sunt, habuisse? Vivebat autem Servandus cum amico suo Joanne saeculo X declinante. Et huc recidit quod in Dissertat. pro editione vulgata Mariana ait, haec Biblia ante sexcentos annos fuisse exarata: nam Mariana anno 1609 eam dissertationem edidit. Burrielius vero in epistola ad Franciscum Rabagum, de qua cap. 40, ex epistolis dedicatoriis commentariorum ad Vetus et Novum Testamentum judicium Marianae profert, quasi is censuerit Biblia ea ante Maurorum irruptionem in Hispaniam fuisse descripta. Nimirum in epistola dedicatoria ad cardinalem Bellarminum Mariana ait: »Gothicis nostrorum libris antiquissimis adjuti sumus: in quibus magis sincera sacrorum librorum versio ab Hieronymo facta conservatur argumento [Col. 0655A] praeter alia, ejus etiam in Psalmis interpretationem iis libris contineri, pro qua nostri Codices septuaginta interpretum versionem in illos mutarunt. Clarius in epistola nuncupatoria ad Andream Schottum: Gothicus apud nos Codex in membranis magnae fidei, et antiquitatis fortasse ante octingentos amplius annos descriptus, rerum, credo, potientibus Gothis ante eversam Hispaniam a Mauris: certe ante sexcentos triginta annos Ecclesiae Hispalensi donatum, ad ejus calcem scriptum est.«

10. Ut autem ordinem quo Biblia Gothica scribi solerent, plenius cognoscere possemus, plura, quae adhuc exstant, exemplaria inter se conferri deberent, tum veteribus aliis monumentis comparari. Praeter catalogos librorum sacrae Scripturae, qui in Isidori operibus [Col. 0655B] leguntur, sunt alii metrici ab antiquis nostris scriptoribus compositi: qui plerumque exemplaribus Bibliorum, sive, ut tunc loquebantur, bibliothecis apponi consueverunt. Mariana, cap. 4 dissert., pro editione vulgata protulit versus Eugenii, qui ita incipiunt:

Regula quos fidei commendat noscere libros,
   Hos nostra praesens bibliotheca tenet.
Reliqui plerique sunt hexametri. Hoc est carmen 59, part. 2, pag. 68, in editione Patrum Toletanorum, ut cap. 81 jam adverti: sed quaedam sunt variae lectiones apud Marianam non contemnendae. Prophetae ab Eugenio bis octoni, sive sedecim numerantur: ac proinde Baruch praetermissus ab eo videtur, qui etiam in Bibliis Gothicis Toletanis praetermittitur. [Col. 0655C] Sed in his libri Regum ita dividuntur, ut duo primi dicantur primus et secundus Samuelis, reliqui duo primus et secundus Regum. At in Eugenii carmine ita exprimuntur:

91 Bis bini Regum nectuntur in ordine libri.

11. De similibus aliis versibus, quos Alvarus Cordubensis pro titulo Bibliorum Leovigildi, et Cyprianus archipresbyter Cordubensis pro titulis Bibliorum Saturnini et Adulfi composuit, dixi cit. cap. 81. Sed Cyprianus nihil peculiare explicat de numero et ordine sacrorum librorum: Alvarus satis aperte Bibliis Gothicis Toletanis concinit: nam de libris Regum sic profert,

Ruth quoque, quem Regum seguitant Samuelque, Malacim.
[Col. 0655D] Prophetam Baruch omittit, et duos tantum Machabaeorum libros recenset: duos etiam tantum, ut videtur, libros Esdrae: nam ubi ait:

Quem bini Dierum verba, biblique corusci
Consequitant Hesdras pulchre legemque reformans,
reponendum arbitror

    . . . . . binique corusci
Consequitant Hesdrae pulchre legemque reformant.

12. In monasterio S. Petri Caradignensis, sive de Cardeña asservatur Psalterium charactere Gothico exaratum, de quo agunt Yepes tom. I, fol. 92, Berganza tom. I, p. 222, et Florezius tom. XXVI, p. 16, in cujus fine haec exscriptor notavit: Explicitus est liber iste a notario Sebastiano diacono aera DCCCCLXXXVII (anno Christi 949), regnante serenissimo [Col. 0656A] Ramiro in Legione, etc. In monasterio Aemilianensi exstant Biblia Gothica, quae Florezius tom. eod. XXVI, p. 76, post Berganzam recenset, quorum scriptio absoluta fuit anno 825; sed ex exemplari antiquiori anni 662, ut colligitur ex fine libri II Machabaeorum: Explicit Machabaeorum liber secundus. Tandem finitis Veteris Instrumenti libris, quos Ecclesia catholica in canone divinarum recipit Scripturarum, ad Evangelia Novumque Testamentum, Christo juvante pervenimus. AM. Per Quisum monachum S. Aemiliani sub aera DCC, qui est annus 662. Quaedam hic ex prologo Isidori in librum Prooemiorum repetita sunt, scilicet, quos Ecclesia, etc.

13. Exemplar Bibliorum Gothicorum saeculi X, in quo post Evangelia est libellus de Genealogiis, asservatur [Col. 0656B] in archivio Ecclesiae Legionensis, ut cap. 85 indicavi. De alio exemplari Complutensi, in quo prologus est communis, qui in Bibliis Toletanis desiderabatur, Burrielius nos certos reddidit in epistola ad P. Franciscum Rabagum, ex qua nonnulla excerpsi cap. 40. Haec, ut dixi, aliaque, si qua sint, Biblia Gothica, aut a Gothicis originem ducentia, curiose inspicienda et conferenda sunt, ut Bibliorum quibus Isidorus aliique Patres Gothici usi sunt, perspectam habeamus rationem.

92 14. Quod autem Burrielius censet, librum Isidori de Ortu et Obitu Patrum coaluisse ex elogiis prophetarum, quae Bibliis Gothicis Isidorus inseruit, mihi eam opinionem minime placere dixi cap. 61. [Col. 0656C] Non ita absurda est altera ejusdem sententia, ex prooemiis quae Isidorus singulis sacris libris praefixit, librum prooemiorum compositum, ut cap. 62 ostendi, et ipse Prooemiorum titulus indicat. Omnino autem tenendum est, Isidorum ipsum tam librum Prooemiorum quam alterum de Ortu et Obitu Patrum edidisse, id enim Braulio diserte refert. Probabile est, Isidorum sacra biblia suo usui describi curasse; quam ad sententiam nonnulli trahunt verba praefationis ad mysticorum expositiones sacramentorum, Et quia jam pridem juxta litteram a nobis sermo totus contextus est, etc., quae melius alii ad litterales commentarios referunt, ut cap. 65 demonstravi. Probabile itidem est, Isidorum ejusmodi Bibliis sibi descriptis quaedam prooemia et elogia prophetarum [Col. 0656D] inseruisse. Sed minime constat Biblia Gothica, qualia nunc exstant, ita omnino fuisse ab Isidoro digesta et ordinata. Et similius vero est, servandum ex operibus Isidori plura selegisse quae Bibliis suis insereret. Multo vero minus constat, Isidorum versionem vulgatam, sive Hieronymianam, recognovisse. Nam variae lectiones, quae in Bibliis Gothicis observantur, ex varietate ipsa exemplarium sine ulla nova recognitione oriri potuerunt. Mariana, cap. 21 dissert. pro editione Vulgata, plura profert ex Bibliis Gothicis loca quae aliter in Vulgata leguntur, sed ita ut: prima interpretis manu scriptura Bibliorum Gothicorum orta esse videatur, Vulgatae contra posteriori tempore invecta. Etiamsi vero recognitor aliquis adfuerit, certa ratio non suppetit, cur Isidorum potius [Col. 0657A] quam alium quemvis recognitorem fuisse statuamus.

15. De quarta autem editione Psalterii, ab Isidoro peracta, non omnino deest auctoritas: quamvis enim uberior Braulionis praenotatio, qua id narratur, interpolata sit, ut revera est, tamen jam saeculo XIII, aut etiam ante, ea praenotatio ita aucta circumferebatur. Iterum audiendus noster Mariana est cap. 19 pro edit. vulg. »Nec praetermittendum est, quod de Isidoro Braulio Caesaraugustanus in ejus Vita ait, aut potius Lucas Tudensis in iis quae de suo ad Vitam Isidori a Braulione descripta ipse adjecit non pauca, quartam Psalterii translationem edidisse. Ejus editionis in Hispania Gothorum 93 tempore usus fuit, ut indicant scripta ejus aetatis Isidori, [Col. 0657B] Juliani, aliorum; retineturque locis omnibus, ubi Gothico more sacrificatur, ab iis quos Mozarabes vulgus vocat, quod ea ratione Psalterium Gothicum nominare licet, sive Hispanicum. Convenit autem frequenter cum Psalterio Romano, quamvis multis etiam locis discrepet, cujus rei pauca exempla proferre placet. Psalm. III, vers. 5: Ego dormivi, et soporatus sum, et exsurrexi: quia Dominus suscepit me. Gothici legunt: Ego dormivi, et quievi, et resurrexi, quoniam Dominus suscitavit me; atque ita citat eum locum Isidorus libro I Contra Judaeos. Psalm. VI, vers. 10: Convertantur et erubescant valde velociter. Gothici Codices habent: Convertantur et confundantur valde velociter. Psalm. VII, vers. 12: Fortis, et patiens nunquid irascitur per singulos dies? Illi: [Col. 0657C] Fortis et longanimis, et non iram adducens per singulos dies. Psalm. IX: Inimici defecerunt frameae in finem; Gothici: Inimici defecerunt framea in finem. Psal. XVI, vers. 11: Adipe suo concluserunt, et vers. 16: Saturati sunt desideriis, ubi nos: Saturati sunt filiis, et Psalterium Romanorum: Saturati sunt porcina. Mitto innumeros alios locos, quibus Gotbicum Psalterium a Romano discrepat.«

16. Haec curiose et diligenter Mariana, nisi quod in his Marianae opusculis, quippe Coloniae Agrippinae, absente auctore editis, plura occurrunt menda, ut interdum vix sensus percipiatur. Extrema verba ita ego legam, vel intelligam: Psalm. XVI, vers. 10, Gothici habent, Adipe suo concluserunt, ubi nos et Psalterium Romanum, Adipem suum concluserunt; et [Col. 0657D] vers. 14, Saturati sunt desideriis; ubi nos, Saturati sunt filiis, et Psalterium Romanorum, Saturati sunt porcina. In nova editione Breviarii Gothici, cura et expensis eminentissimi cardinalis Lorenzanae editi, Psalterium Gothicum recusum fuit ex pervetusto Codice, in quo erant psalmi, cantica, et hymni. Alicubi tamen a Marianae indicatis lectionibus discrepat: nam ubi Mariana legit, convertantur et confundantur, Psalterium Gothicum habet, avertantur retrorsum et confundantur: ubi Mariana, Fortis et longanimis et non iram adducens, Psalterium Gothicum, Fortis et patiens nunquid irascitur?

17. Psalterium Romanum, quo scilicet olim Ecclesia Romana utebatur, et etiamnum Basilica Vaticana utitur, editum fuit tom. II Operum Ven. cardinalis [Col. 0658A] Thomasii, curante Vezzosio Romae 1747, post plures alias editiones, de quibus videri potest ipsius Vezzosii 94 praefatio. Ven. Thomasius in praefatione ad Psalterium juxta duplicem editionem, quam ROMANAM et GALLICAM dicunt, haec fere tradit: utramque hanc editionem esse juxta LXX interpretes: utramque a S. Hieronymo correctam: Romanam editionem, quae fortasse ad veterem illam versionem quae Itala dicitur, pertinet, usurpatam olim Romae, in Italia, Gallia, Hispania, etc.; primos ab ea recessisse Gallos, qui alteram Hieronymi editionem, obelis, asteriscis additionibusque ex Theodotione desumptis distinctam, praetulerunt: quae inde ad alios transiit et communis evasit. Romana editio permansit apud Mozarabes et Romae, donec, jubente S. Pio V, [Col. 0658B] Romanum Breviarium ad communem omnium ecclesiarum usum restitutum fuit, quod etiam Romae receptum est, excepta basilica Vaticana, quae ob venerandae antiquitatis auctoritatem Romanam editionem Psalterii retinuit.

18. Et haec antiquior Psalterii editio est, quam plerique veterum suis expositionibus illustrandam susceperunt, quo Bruno Astensis in praef. ad Psalmos respexit: Cum adhuc adolescentulus essem, exposui Psalterium secundum aliam translationem, quae videlicet translatio pluribus in locis tantum differt ab hac translatione qua Romana Ecclesia utitur, ut nullo modo secundum illius expositionem haec translatio intelligi possit. Et illa quidem multos habet expositores; hanc autem, si aliquis exposuerit, nescio. Bruno Brunus, [Col. 0658C] eruditus editor, lib. I Prolegom. cap. 2, censet S. Brunonem veterem editionem, quam etiamnum basilica Vaticana adhibet, suo commentario illustrasse: sed quamvis S. Brunonis verba id innuere videantur, res ipsa obstat, cum psalmi ab eo exponantur uti in nostris Bibliis leguntur. Puto, scripsisse S. Brunonem, secundum aliam translationem, qua Romana Ecclesia utitur, quae videlicet translatio, etc.

19. Consentiunt plerique, eamdem editionem Psalterii esse quae in basilica Vaticana et in officio Mozarabico adhibetur: quae cum a S. Hieronymo correcta fuerit, nulla est causa cur Isidorum quartae editionis auctorem credamus. Nam etsi quaedam variae lectiones inter exemplaria Vaticana et Mozarabica observantur, tamen haec varietas diversam editionem [Col. 0658D] inducere nequit: alioquin tot fere editiones deberent admitti, quot varia sunt pro regionum et temporum varietate exemplaria. Card. Bona lib. II Rer. liturg. c. 4, num. 5, postquam versionem Psalterii qua basilica Vaticana utitur, 95 explicuit: Eadem, inquit, versione utuntur hodie vetusto more Ambrosiani, licet alicubi discrepet a Romana. In Breviario quoque veteri Hispanico secundum regulam S. Isidori, quod Mozarabicum dicitur, exstat idem Psalterium, etc. Confer dissertationem Antonii Martinetti de Psalterio Romano editam Romae anno 1745.

20. Quamvis autem in officio Gothico, quod nunc exstat, psalterium Romanum, sive prima editio Hieronymi conservetur, tamen olim utraque editio, prima et secunda, Romana et quae nunc dicitur [Col. 0659A] Gallica, apud Gothos inter officia divina in usu videtur fuisse: siquidem Isidorus cap. XLI de Vir. illustr. Leandrum fratrem hac laude ornat: In ecclesiasticis officiis idem non parvo laboravit studio: in toto enim Psalterio duplici editione orationes conscripsit. Duas ergo Psalterii editiones, quarum in officiis ecclesiasticis usus esset, Isidorus agnoscebat. Quasnam alias, nisi primam et secundam Hieronymi? Nam tertiam Hieronymi versionem ad fidem Hebraicam nullam ecclesiam recepisse, testis est Mariana cap. 19 dissert. pro editione vulgata.

21. Quod si veterem Ecclesiam Gothicam excipere velis, quia in Bibliis Gothicis Toletanis psalmi ex hac tertia Hieronymi editione exprimuntur, adhuc constare semper debebit, in Ecclesia Gothica non [Col. 0659B] semper Psalterium Romanum inter officia ecclesiastica viguisse, ut ex orationibus S. Leandri pro duplici Psalterii editione evincitur. Et Sigebertus quidem cap. 83 de Vir. illustr. de Einardo sic habet: »Hic imitatus Bedam, qui abbreviavit Hebraicum Psalterium, excerpendo de illo omnes versus verba orationis habentes, abbreviavit et ipse Gallicanum Psalterium, quo nos Galli utimur, excerpens de illo omnes versus verba orationis continentes.« At Ven. Thomasius in praefat. ad Psalterium juxta duplicem editionem. »Verius, inquit, forte dixisset Sigebertus, Bedam ex Romana antiqua editione hoc opusculum compilasse, quam tum temporis usurpatam autumamus in Britannia.«

[Col. 0659C] 22. Solemnis fuit usus apud antiquos, ut psalmis orationes fere ex psalmorum qui praecesserant verbis subjungerent, ut observat idem Ven. Thomasius in praefat. ad Psalterium juxta duplicem editionem, ubi minus bene locum Isidori de Leandro expressit, In toto Psalterio duplici oratione editiones conscripsit: scribendum, ut ante posui, duplici editione orationes conscripsit. Varius autem hic 96 usus, ut non idem Psalterium in Ecclesiis Gothicis recitaretur, abolitus demum fuit a concilio Toletano IV, anno 633, can. 2, Unus igitur ordo orandi atque psallendi nobis per omnem Hispaniam et Galliam conservetur.

23. Quanam autem versione Psalterii et reliquorum sacrae Scripturae librorum Isidorus potissimum [Col. 0659D] usus in suis operibus fuerit, libere dicam, vix poterit definiri. Nam ut alia omittam quae caeteris communia sunt, Isidorus saepe non tam suis quam aliorum Patrum verbis utitur: itaque Scripturae loca plerumque exprimit qualia apud antiquiores legebat. Versionem ille tamen S. Hieronymi praeferendam censebat, quae nostra Vulgata esse creditur. »Presbyter quoque Hieronymus, ait lib. VI Etym. cap. 4, trium linguarum peritus ex Hebraeo in Latinum eloquium easdem Scripturas convertit eloquenterque transfudit, cujus interpretatio merito caeteris antefertur. Nam est et verborum tenacior, et perspicuitate sententiae clarior, atque, utpote a Christiano interprete, verior.« Rursus lib. II de Offic. cap. 12: »De Hebraeo autem in Latinum eloquium tantummodo [Col. 0660A] Hieronymus presbyter sacras Scripturas convertit: cujus editione generaliter omnes ecclesiae usquequaque utuntur pro eo quod veracior sit in sententiis et clarior in verbis.« Quod elogium ab Augustino de veteri versione Itala dictum in versionem Hieronymianam Isidorus transtulit. Et haec Hieronymiana versio est quam in Bibliis Gothicis Toletanis exstare monuimus.

24. Hac eadem agendi ratione S. Gregorius novam hanc translationem veteri, hoc est, Italae praeferebat, quia scilicet illa cuncta verius transfudisse perhibetur, credendum est, quidquid in ea dicitur, ut ait lib. XX Moral. cap. 32. Nihilominus ipse ex utraque veteri et nova testimonia proferebat ut profitetur in epistola qua Moralium libros ad Leandrum [Col. 0660B] misit: Novam vero translationem dissero: sed cum probationis causa exigit, nunc novam, nunc veterem per testimonia assumo: ut quia sedes apostolica, cui, Deo auctore, praesideo, utraque utitur, mei quoque labor studii ex utraque fulciatur.

25. Nic. Antonius Marianae diligentiam laudat, qui in notis ad libros contra Judaeos animadvertit Isidorum in psalmorum locis referendis quaedam ex Psalterio Romano, et Gothici officii proprio desumpsisse: et in aliis libris aliam quam vulgarem nunc in 97 Ecclesiae usu versionem, ante oculos habuisse. Exemplum profert ex lib. I, cap. 19. Unde et alius propheta de his ita dicit: Facti sunt mihi in sagittam reciprocam. Haec verba pertinuisse putat Mariana ad aliquam ex innumeris antiquis versionibus quae interciderunt, [Col. 0660C] fortasse ex Osee cap. VII, vers. 16: Reversi sunt ut essent absque jugo, facti sunt quasi arcus dolosus. Arcus enim dolosus respondet sagittae reciprocae, quae in projicientem convertitur. Nic. Antonius addit simile quasi proverbium exstare psalm. LXXVII, vers. 57. Quemadmodum patres eorum conversi sunt in arcum pravum. Hic enim est sensus verborum Hebraeorum atque Graecorum etiam quae Isidorus Clarius (male editum apud Nic. Antonium Isidorus clarius adverbii more) interpretatur in arcum pravum, vel dolosum, qui scopum non petit, sed fractus percutit eum qui tetendit.

26. Usus Psalterii Gothici, etiam abrogato Officio Gothico, mansit in Hispania, uti observare licet in S. Martino Legionensi saeculi XII, qui versionem [Col. 0660D] Psalterii Mozarabici passim adhibet, ut tom. I, pag. 173, 322, 361, 368, 375, tom. III, pag. 103, quamvis hymnos et plura alia ex Breviario Romano usurpet, ut t. I, pag. 408, t. II, p. 56, 67, 160, 163. Rodericus Toletanus lib. VI de Reb. Hispan, cap. 5, Translatio Psalterii (Gothici) in plurimis ecclesiis cathedralibus et monasteriis adhuc hodie recitatur.



CAPUT LXXXVIII. Quamnam S. Isidorus habuerit partem in Officio Gothico, quod Isidorianum et Mozarabicum dicitur? Summa eorum quae Bollandiani hac de re disseruerunt. Animadversiones Marchionis Scipionis Maffei de Orationali Gothico, apud Veronenses exstante.

1. Multis saeculis per universam Hispaniam viguit certa precandi Deum in officiis ecclesiasticis ratio [Col. 0661A] quae juxta beati Isidori regulam esse dicebatur. Apud exteros quoque haec de S. Isidoro Officii Gothici auctore opinio invaluit, praesertim postquam Breviarium et Missale ejus ritus jussu cardinalis Ximenii typis commissa fuerunt. Canonici Lateranenses in suis Officiis propriis ad diem 4 Aprilis lect. 2, nocturni 2, id testatum voluerunt. »In qua (synodo Toletana IV) cum sancitum fuisset, ut unus ubique in universa 98 Hispania sacer ritus in cunctis ministeriis ecclesiasticis servaretur, a Patribus eidem sancto Isidoro, utpote earum rerum peritia et scientia caeteros excellenti, onus injunctum est ut volumen elucubraret ecclesiasticorum officiorum, quibus tam in missis quam in horis psallendis uti deberent. Quod et praestitit: nam adhuc et missale et breviarum [Col. 0661B] exstant, sacram redolentia antiquitatem, quae sub ejusdem Isidori titulo typis mandata fuere.« Plenam ejusmodi ritus historiam, qui prima repetens ab Origine, scire voluerit, inveniet in »Liturgia Mozarabica, sive Tractatu historico chronologico de Liturgia antiqua Hispanica, Gothica, Isidoriana, Mozarabica, Toletana, Mixta, quam ex Hispaniae conciliis, Romanorum pontificum gestis, regum Hispanorum diplomatibus, aliisque ad praesens institutum repertis documentis collegit, digessit et illustravit Joannes Pinius societatis Jesu theologus.« Exstat hic tractatus in Actis Sanctorum tom. VI Julii, recusus in Collectione Praefationum, Tractatuum, Diatribarum, etc. Bollandianorum Antuerpiae et Venetiis. Productus quoque fuit hic tractatus tom. I, part. 1, [Col. 0661C] Operum Ven. cardinalis Thomasii, studio curaque Josephi Blanchini, Romae 1741; ex quo hallucinatus est auctor operis inscripti, Real Academia de buenas letras de Barcelona, qui pag. 392. Ven. cardinalem Thomasium auctorem tractatus de liturgia Hispanica credidit: ubi etiam Cajetano Cennio tribuit, quae ad Blanchinum proprie spectant.

2. Pinius ergo post Franciscum Pisam, Eugenium Robles, eminentissimos Bonam et Aguirrium, Joannem Mabillonium, Edmundum Martenium, Petrum Brunum, aliosque liturgiam veterem Hispanicam illustrare in se recepit: cujus opiniones per summa capita delibabimus. Liturgia sacra a S. Petro aliisque apostolis propagata in rei substantia eadem [Col. 0661D] ubique fuit, et in Ecclesia catholica immota persistit. Primae substantiali institutioni quidam externi ritus, alii alibi, accesserunt. Prima origo liturgiae in Hispania a S. Petro repetenda est, ut eam Isidorus repetit, sive S. Petrus in Hispania fidem praedicaverit, ut vult Gaspar Sanctius, sive alii viri apostolici, a S. Petro in Hispaniam missi, Ordinem missae ab apostolorum principe acceptum invexerunt, ut Innocentius I et Gregorius VII innuunt. Operam quoque suam fortasse eo contulit Paulus. Sacros quoque liturgiae ritus in Hispania, quantum per commorationis tempus licuit Jacobus apostolus designavit.

99 3. Qualis autem fuerit Hispanica liturgia quatuor primis saeculis, quaestio perobscura est et difficilis. Ex Patribus, qui eo tempore scripserunt, [Col. 0662A] nihil certum eruitur: imo neque erui potest, si vera sit opinio quorumdam, quatuor primis Ecclesiae saeculis nullam liturgiam scripto exaratam fuisse, sed sola viva voce traditam: quam sententiam Pinius fuse tuetur. Omissis autem commentis pseudochronicorum, prima liturgiae antiquae Hispanicae vestigia apparent in primo concilio anno 400; cujus tamen multi canones hierarchiam ecclesiasticam proprie indicant, non liturgiam: alii liturgiam supponunt, sed non exprimunt qualis ea fuerit.

4. Ineunte saeculo V barbari Hispaniam occuparunt, Vandali, Suevi, Gothi. Ex Orientis ecclesiis Gothi liturgiam suam acceperant: duplex igitur tunc fuit in Hispania liturgia, altera antiqua Hispanica, altera Orientalis, a Gothis advecta, quae fortasse [Col. 0662B] labem aliquam ab haeresi Ariana contraxit. Turbulentis his temporibus rerum liturgicarum in Hispania notitia obscura est: ac vix quaedam percipiuntur ex concilio Hispanico generali suasu Leonis papae anno 447, ex epistola ejusdem Leonis 95, alias 109, ex epistola episcoporum Tarraconensium ad Hilarum papam anno 465, ex epistola Simplicii papae ad Zenonem Hispalensem episcopum: nam concilium Bracarense anni 411, quod Aguirrius genuinum putabat, nunc passim tanquam apocryphum exploditur.

5. Saeculo VI luculentiora sunt ritus liturgici monumenta in concilio Tarraconensi anni 516, et Gerundensi 517, quo praescribitur, ut quomodo in metropolitana Ecclesia fuerit, ita in omni Tarraconensi provincia tam ipsius missae ordo quam psallendi, vel ministrandi [Col. 0662C] consuetudo conservetur: praeter alia de litaniis, etc. Varietas ergo aliqua erat in ecclesiis provinciae Tarraconensis, quam Patres concilii Gerundensis de medio tollere voluerunt. Ac facile quidem erat, ut etiam ejusdem ecclesiae provinciae in officiis ecclesiasticis inter se nonnihil dissentirent, cum facultas ea ordinandi penes episcopos esset. Et cum orientalis liturgia a Gothis in Hispaniam immissa fuerit, fortasse ea nonnullis Hispanis placuit, aut etiam tertia ex Hispanica et Orientali mista.

6. Eodem videtur pertinere, quod provinciae Bracarensis metropolitanus Profuturus Romanum pontificem de Paschae festivitate, precum ordine, et missarum solemniis consuluit: quia scilicet liturgia [Col. 0662D] 100 Bracarensis a Romanae liturgiae ordine ad Orientalem liturgiam deflexerat, ut Pinius conjicit. Potuit tamen aliis de causis diversus esse ordo liturgiae in provincia Bracarensi et in Ecclesia Romana: nam ab apostolorum tempore cum libere episcopi quique sacros ritus, retenta liturgiae substantia, disponerent, vix fieri poterat ut iidem in diversis regionibus ritus immoti permanerent aut stabilirentur, praesertim si primis quatuor Ecclesiae saeculis nulla erat litteris tradita liturgia.

7. Alia decreta de ordine precum ediderunt concilium Barcinonense anno circiter 540, Valentinum anno 546, et Bracarense 561, qua unus atque idem psallendi ordo, et textus canonicae precis, quem Profuturus ab ipsa apostolicae sedis auctoritate scriptum [Col. 0663A] acceperat, ab omnibus retinendus praescribitur, cum officia divina apud unumquemque episcoporum varia et inordinata consuetudine antea retinerentur. Alia etiam traduntur ad Orientalis Ecclesiae ritus accommodata. Constat ergo, textum canonicae precis, a Romano pontifice ad Profuturum directum, non illico ab omnibus episcopis provinciae Bracarensis fuisse admissum. Constat item, libenter saeculo VI ab Hispanis fuisse plura suae liturgiae inserta ex liturgia Orientali, tum quia id Gothis et Suevis gratum esse intelligebant, tum quia Martinus Dumiensis, antistes Bracarensis, in Pannonia quidem ortus, sed in Graecia litteris imbutus collectionem canonum ex Orientalibus synodis Hispanis tradidit. Addo versum ex ejus epitaphio apud Sirmondum:

[Col. 0663B] Antistes cultum instituit ritumque sacrorum:
quod non de prima institutione cultus sacrorumque ritum intelligere debemus, sed de illustratione quadam, sive instauratione et additionibus ex Graecorum consuetudine petitis. Florezius tom. XV Hisp. sac., pag. 125, versum S. Martini referendum putat ad regulam fidei et sanctae religionis, de qua S. Isidorus de Vir. illustr., sed melius accipietur de cultu officii ecclesiastici, ab ipso Martino aliqua ex parte instaurato: cui etiam missam S. Martini Turonensis cum celebri apud liturgicos oratione tribuere velim.

8. Ritus quoque Graecos Hispanicis admiscuisse creditur Joannes Biclarensis, origine Gothus, qui cum esset adolescens, Constantinopolim perrexit, ibique Graeca et Latina eruditione munitus, in Hispanias [Col. 0663C] reversus est. Neque aliter sentiendum de S. Leandro, qui Constantinopoli arctissimam cum S. Gregorio Magno amicitiam contraxit, 101 cujus proinde exemplum facile secutus fuerit: nam S. Gregorius novas et utiles Graecorum consuetudines ultro recipiebat, ut ex ejus epistola 63, lib. VII, ad episcopum Syracusanum evincitur. Profecto in concilio Toletano III, cujus pars magna fuit Leander, Hispani primi inter Latinos morem recitandi symbolum in missa secundum formam Orientalium Ecclesiarum receperunt. Alia eodem saeculo VI de officiis ecclesiasticis in concilio Narbonensi anno 589 decreta sunt: quo tempore et Hispania et Gallia Narbonensis Gothorum regi Recaredo suberant.

[Col. 0663D] 9. Saeculo VII potissimum res liturgica Hispaniae floruit, et quodammodo stabilita est ex decretis concilii Toletani IV, cui Isidorus praefuit, coactis Toleti sexaginta duobus episcopis Hispaniae et Galliae Gothicae. Praescriptum in primis fuit, ut unus ordo orandi atque psallendi per omnem Hispaniam atque Galliam conservaretur, unus modus in missarum solemnitatibus, unus in matutinis vespertinisque officiis. Diversae ergo erant tunc in Hispania sacri ritus consuetudines: et quidem varietas, quae erat in multis peculiaribus ritibus, in concilio ipso indicatur et singillatim prohibetur; scilicet de die solemni Paschatis, de celebratione officii feria 6 passionis, de benedictione cerei paschalis: de quotidiana orationis dominicae recitatione, de alleluia non canendo in [Col. 0664A] Quadragesima, de laudibus ante Evangelium non cantandis, de usu hymnorum retinendo, de usu hymni trium puerorum, de clausula psalmorum, de Gloria in fine responsoriorum, de libro Apocalypsis a Paschate usque ad Pentecosten missarum tempore praedicando, etc. Scopus praecipuus concilii fuit, ut nulla deinde in officio sacro existeret diversitas, sed ex multis ac diversis ritibus, qui per Hispaniam ac Galliam Narbonensem frequentabantur, optimi seligerentur, et unus esset ordo liturgiae, unus modus, par consuetudo. Quod autem obiter addit Pinius de terminis Galliae Narbonensis ex divisione dioeceseon tempore Wambae, ab Aguirrio indicata, monendum censeo ejuscemodi divisionem a doctis viris jam nunc spuriam censeri, et a Pelagio episcopo Ovetensi confictam.

[Col. 0664B] 10. Cum autem S. Isidorus concilio Toletano IV praefuerit, et canones, ut creditur, condiderit, hic locus est, ut disputetur, an Officii novi Gothici auctor fuerit. Describam ergo ex Pinio paragraphum 3 et 4 capitis 3, ubi hanc quaestionem exagitat.


102 S. Isidorus, archiepiscopus Hispalensis, de Officio Gothico Hispano optime meritus; an novi fuerit conditor?

11. Nemo sane est qui dubitare possit quin S. Isidorus optime mereri potuerit de rebus liturgicis, si raras sapientissimi viri dotes norit, pari eruditionis et sanctitatis nexu conjunctas. Acta ipsius illustrata sunt apud nos die IV Aprilis: ubi pag. 329 proferuntur excellentis ejus doctrinae testimonia. Breve est illud concilii Toletani VIII, anno 653, post sancti obitum septimo decimo, habiti: Nostri quoque saeculi doctor egregius, Ecclesiae catholicae novissimum decus, praecedentibus [Col. 0664C] aetate postremus, doctrinae comparatione non infimus, et quod majus est, in saeculorum fine doctissimus, atque cum reverentia nominandus Isidorus. Fuit itaque tum in aliis scientiis versatissimus, uti ex libris ejus constat, tum in officiis ecclesiasticis instructissimus, sicut liquet ex iis quae super isto argumento erudite conscripsit. Omnia igitur in eo ita erant comparata, ut ipse, si quis alius in toto Hispaniae regno, lucem longe maximam mysteriis liturgiae reconditis et arcanis affundere posset. At quod in hoc genere potuit efficere, effectum re ipsa dedit in concilio Toletano IV; cui quoniam tanta cum laude tantaque cum gratia praesedit, minime aberravero a vero, si a tanto praeside, seu viva potius ejusdem concilii voce et oraculo, profluxisse dixero vel omnes, vel plerosque saltem circa oeconomiam liturgicam canones, in isto concilio praescriptos, et a me superius recensitos: cui enim melius et verisimilius canones isti attribui possint?

12. Quidquid sit, adeo magnam rebus ibi gestis [Col. 0664D] sanctus doctor sui apud auctores concitavit aestimationem circa officium ecclesiasticum, ut crediderint ac tradiderint novum ab illo tunc temporis conditum fuisse. Baronius ad annum 633, quo concilium illud celebratum dixi: »Fuit, inquit, sententia plurimorum, cui volens lubensque subscribo, in hoc concilio a Patribus injunctum S. Isidoro, rerum ecclesiasticarum peritia et scientia caeteris excellenti, ut ex praescripto sacri concilii volumina elucubraret ecclesiasticorum Officiorum, quibus tum in sacris missis, tum in horis psallendis canonicis nocturnis atque diurnis uti deberent omnes Hispaniarum Ecclesiae. Quod quidem ab eo quam felicissime praestitum est, ita ut et Missale atque Breviarium ederet.« Longior essem, si producerem auctores Hispanos, et ex eorum verbis conficerem quidnam et quantum in hoc quo de agitur argumento tribuant S. Isidoro; neque enim eodem modo loquuntur omnes: et sunt qui ipsi adjungunt praeterea S. Leandrum; quem alii dicunt [Col. 0665A] auctorem fuisse Officii sacri. Quae videri poterunt apud scriptores quos assigno, videlicet nostrum Joannem Marianam de Rebus Hisp. lib. VI, cap. 5; Franciscum de Padilla Historiae eccl. Hispan. centuria I, cap. 10, et centuria VII, cap. 20; Vasaeum ad annum 717; Ambrosium Moralem lib. XII, cap. 19; Alvarum Gomezium de Rebus gestis cardinalis Ximenii lib. II, pag. 969; Marchionem Mondexarensem fol. 136, quibus addi potest observatio ad concilia celebrata in 103 Hispania citeriore apud Labbeum tom. IX, col. 1198. Verba producam inferius alia opportunitate. Nunc juverit rem alibi expositam audire.

13. Nicolaus Antonius in Bibliotheca Hispana veteri lib. V, cap. 4, pag. 269, S. Isidori opera recensens, »Tribuitur ei quoque, inquit, Missale et Breviarium, quibus Ecclesiae Hispaniarum . . . usae fuere ex concilii Toletani IV decreto illo (ut creditur) quod canon secundus continet: De uno ordine, etc. Cum enim haeresis Arianorum non potuisset non ordinem [Col. 0665B] omnem rectum, in ecclesiastica disciplina observandum, turbare, varietatemque, erroris sequelam, ubique inducere, nihil magis curandum fuit catholicis praesulibus, quam sacrum omnem ritum, et caeremonias, tum fidei rectae conformes, tum universis Gothicae ditionis, tam in Hispania quam in Gallia provinciis uniformiter observandas praescribere. In quo vix dubitari potest quin Leander, dum vixit, Arianismi exturbator, muneri suo satisfecerit. Sed cum Isidorianum communiter hocce audiat Missalis et Breviarii Gothici Officium, denegare non possumus Isidoro nostro praecipuum aliquem hujus fabricae, doctissimaeque, atque gravissimae, simul et piissimae compositionis honorem et laudem.« Id quod laudatus auctor confirmat ex Guitmundo et Elipando, de quibus dicam paulo post. Deinde ita pergit:

14. »Quanquam, ut verum fatear, nollem ex concilii decreto isto . . . factum admittere . . . ne . . . haud exigui laboris et contentionis opus intra sic breve [Col. 0665C] tempus, quod a celebrato concilio usque ad sancti praesulis intercessit obitum, necessario restringamus. Vero etenim mihi similius est, pridem jam eum, post antiquiorem aliorum operam, incubuisse huic rei conficiendae, cum concilium celebraretur; sive in usum jam tempore concilii hunc ritum venisse Isidorianum, eo autem direxisse sanctionem suam Toletanos Patres, ut per universam Gothici nominis ditionem, eumdem orandi ordinem atque psallendi (Breviarium indicatur), eumdem in missarum solemnitatibus modum (Missalis significatur liber) observari praeciperent. Nisi enim jam promulgatus, aut in usu esset ritus aliquis approbatus, quo uti deberent sacri homines, frustra fuisset de evitanda diversitate, atque ex ea scandalo, legem dicere.« Deinde nonnullis interjectis, quae difficultatem movent, quo minus confectio hic agitata S. Isidoro tanquam auctori conveniat, mentem suam ita praesenti quaestioni attemperat, ut mediam quamdam sententiae viam tenens, nec totum illud negotium ipsi [Col. 0665D] arroget, nec totum etiam abroget, sed partim concedat, partim neget; id quod his verbis exprimit:

15. »Quae omnia sane cum judicio excogitata, quantumcunque solidam incepti et absoluti Officii laudem Isidoro nostro denegent, Isidorianum vulgo datum iis libris, et ab ultima antiquitate derivatum nomen, id saltem conficere apud omnes recta ratione utentes debet, ut inter alios huic negotio deditos non ultima Isidori laus habeatur.« Sed praeterquam quod illud proprie non disputatur, satis etiam insuper hoc convenit cum dictis meis sub exordium hujus paragraphi, ubi quid in hoc genere tribuendum S. Isidoro censerem, non obscure exposui. At plus nonnulli exigunt scriptores, non illi duntaxat qui nullam sibi ex antiquitate auctoritatem 104 conciliare possint, sed alii praeterea satis antiqui. Guitmundus, Aversanus in Italia episcopus, qui floruit saeculo XI, et de quo Ughellus inter istius cathedrae episcopos tom. I Italiae sacrae, col. 488 novissimae [Col. 0666A] editionis, Guitmundus, inquam, ille de corporis et sanguinis Christi Veritate in Eucharistia lib. III (qui habetur in Bibliotheca Patrum editionis Coloniensis anni 1618, tom. XI), pag. 369, haec profatur: In quodam Missali Hispano, quod dicunt sanctum dictasse Isidorum, in hebdomada ante Pascha, in quadam missa sic inveni, etc. Inter Opera Alcuini, seu Albini, qui Caroli Magni magister exstitit, ac exeunte saeculo VIII claruit, habetur epistola Elipandi Toletani episcopi ad ipsum Alcuinum data, in qua sic dicit, col. 917 editionis dictorum operum Parisinae, quae anno 1617 typis excusa notatur: Nam et ipsi canimus in vigilia Paschae, beato Isidoro dicente: Induit carnem, sed non exuit majestatem: nostram substantiam expetens, sed propriam non relinquens.

16. Audisti quidnam in praesenti controversia pro S. Isidoro dici possit; nunc autem, quaenam contra faciant rationes intellige ex eminentissimo cardinale Bona lib. I, cap. 11, ubi postquam retulisset Baronium, [Col. 0666B] nec non librorum haec Officia continentium inscriptionem, quae assertionem Baronianam confirmat, soletque esse talis: »Officium Gothicum, sive mistum, secundum Regulam S. Isidori, dictum Mozarabes:« statim haec proponit incommoda, his verbis usus: »Mihi autem, ait, ne huic sententiae statim adhaeream quaedam sunt quae gravem ingerunt difficultatem; nam primo in missa sancti Martini in oratione post nomina haec verba leguntur: Hunc virum, quem aetatis nostrae tempora protulerunt, jubeas auxilium nostris ferre temporibus. Martinus autem obiit anno Domini 402, et primus ex confessoribus paulo post obitum publico cultu coepit honorari. Ergo multo ante Isidorum haec Missa scripta fuit. Deinde si Isidorus hujus Officii auctor fuit, cur nec Braulio Caesaraugustanus, nec Ildefonsus Toletanus, viri sancti, et Isidoro familiares, ille in elogio ipsius Isidori, hic in libro de Scriptoribus ecclesiasticis, nullam operis adeo excellentis mentionem faciunt.

[Col. 0666C] 17. »His accedit quod concilium Toletanum IV aliquot hujus Officii ritus canone 11 et sequentibus tanquam jam antea usitatos commemorat; et tertium item Toletanum annis 44 ante quartum can. 2 statuit, in singulis ecclesiis Symbolum recitari, priusquam dicatur oratio Dominicalis, qui mos est peculiaris missae Mozarabicae. Ipse quoque Isidorus libro de Scriptoribus ecclesiasticis, Leandri fratris sui, et in sede Hispalensi antecessoris, scripta recensens, testatur ipsum in ecclesiasticis Officiis non parvo studio laborasse, et in sacrificii laudibus atque psalmis multa dulcisone composuisse. Joannes Mariana lib. VI de Rebus Hispaniae cap. 5, usum inquit obtinuisse ut Isidoro ritus Mozarabicus tribuatur, nonnulla tamen Leandrum invenisse. Quod si Leander duntaxat invenit, crediderim hoc Officium concilio Toletano III, cui Leander interfuit, antiquius esse, et saeculo V jam in usu fuisse, ut ex missa sancti Martini modo ostendimus; sed de primo ejus auctore non constare; ab ipso tamen Leandro illustratum, ab Isidoro auctum, [Col. 0666D] ab aliis progressu temporis amplificatum, 105 nominatim ab Ildefonso, cujus opera Julianus Toletanus in Appendice ad librum ejus de Scriptoribus ecclesiasticis in quatuor partes divisit, et tertiam fuisse ait missarum, hymnorum, atque sermonum.

18. »Ipse item Julianus, qui diem clausit extremum aera Hispanica DCCXXVIII, anno scilicet Christi 690, scripsisse dicitur, ut in eadem appendice Felix episcopus refert, librum Missarum de toto circulo anni in quatuor partes divisum, in quibus aliquas vetustatis incuria vitiatas, ac semiplenas emendavit atque complevit; aliquas vero ex toto composuit. Item librum orationum de festivitatibus, quas Toletana Ecclesia per totum circulum anni est solita celebrare, partim stylo sui ingenii depromptum, partim etiam inolita antiquitate vitiatam, studiose correctum, in unum congessit, atque Ecclesiae Dei usibus ob amorem reliquit sanctae rel gionis. Petrus quoque Ilerdensis episcopus orationes et missas edidit eleganti [Col. 0667A] sermone, diversis solemnitatibus congruentes. Et Salvus, abbas Abaildensis monasterii, missas etiam et orationes, atque hymnos composuisse dicitur, plurimam cordis compunctionem legentibus et audientibus tribuentes.«

19. Atque haec sunt quae iste cardinalis, rerum liturgicarum scientissimus, circa praesentem controversiam congerit argumenta, quae laudato Nicolao Antonio tam nervosa et solida sunt visa, ut non tantum ea cum judicio excogitata candide, ut vidimus, et aperte profiteatur; sed etiam nihil opponat quo eorum vim elidat. Hinc illam subjunxit iis clausulam, qua novam ab Isidoro non esse confectam liturgiam tacite admittit, prout conficitur ex ejus verbis superius productis. Ad argumentum vero quod desumit cardinalis Bona ex additamentis quae per viros S. Isidorum subsecutos sacrae liturgiae sint adjecta, satis apte respondet Antonius, sic dicens: »Quod autem post praescriptum semel ordinem sacramentorum, orandi atque psallendi, nec non et missarum et quotidianarum [Col. 0667B] precum per horas recitandarum ex concilio sanctionem, adhuc sancti doctique antistites formandis orationibus atque missis vacarent, . . . ita interpretari possumus, ut id ipsum quod nunc solet eo tempore acciderit. Romana enim hodierna Ecclesia, nihil turbato in substantialibus regulis ordine, tandem a beato (nunc sancto) Pio V, sanctissimo pontifice, stabilito, plures missas officiaque integra, aut eorum partes, pro diversis ecclesiis, aut pro universo fidelium coetu, frequenter, postquam approbata sunt, vel permittit recitare, vel praecipit.« Ad rationem itaque eminentissimi cardinalis ab amplificatoribus liturgiae Hispanicae desumptam ita respondet Antonius, sed ad alias non item; ob quas magis ad verum mihi accedere apparet illa sententia, quae novi liturgici ordinis confectionem sancto Isidoro abjudicat.

20. In eadem quoque sententia fuit eminentissimus Aguirrius; id quod tom. I, pag. 143, agens de decretis [Col. 0667C] concilii Toletani IV, scribit: »Ex illis orta fuisse creditur ordinatio illius antiquissimi Missalis et Breviarii juxta ritum Gothicum, quod Isidorianum appellari solet, denominatione sumpta a S. Isidoro, qui eidem synodo praefuit, et illud ordinandum curavit meliori forma: licet jam antea illud ipsum fere in aliis et aliis Hispaniae ecclesiis cum varietate aliqua receptum et vulgatum fuisset 106 a tempore discipulorum S. Jacobi, aut circiter, ut late probat D. marchio Mondexarensis cap. 24;« ubi tamen fatetur definire se non posse in individio formam quam habuerit ista missa in suis principiis, deficientibus monumentis istorum quae illud evincant. Atque haec quidem valde conformia sunt sententiae circa obscuritatem liturgiae Hispanicae primis saeculis, a me superius propositae. Argumentum quod supra depromitur ex Elipando, parum aut nihil probat; nam reponi potest quod ita locutus sit ut majorem, apponendo nomen S. Isidori, illis verbis auctoritatem [Col. 0667D] sibi conciliaret; sciebat enim nomen illud Alcuino, ad quem scribebat, debere esse venerabile prae reliquis Patribus Toleti cum illo congregatis; et tamen in eadem illa epistola paulo ante sic praemiserat Elipandus: Iterum testimonia sanctorum Patrum venerabilium Toleto deservientium in missarum oraculis edita sic dicunt, etc.

21. Hic itaque missas tribuit Patribus Toletanis, illic S. Isidoro aliquid tribuit, quod canebatur in vigilia Paschae, non eodem modo locutus. Sed fac sanctum vere ista verba tunc cantanda praescripsisse, an inde extundes novam liturgiam ab illo compositam fuisse? Ad Guitmundum superius objectum respondeo, vix aliquid confici inde posse contra sententiam cardinalis Bonae; nam per dicunt intelligitur quidem quod tunc temporis fama fuerit, quod Missale aliquod S. Isidorus dictasset; sed ne id quod tunc dicebatur reipsa antea contigerit, videntur suadere argumenta in contrarium proposita. Adde quod [Col. 0668A] Guitmundus nimium remotus fuerit a temporibus S. Isidori, quam ut per suum dicunt fidem certam facere possit. Vide laudatum comitem Mondexarensem fol. 136 verso; ubi observat hactenus non esse repertum testimonium, invasioni Maurorum in Hispaniam praevium, quo persuaderi secure possit communis ista opinio, quae credit S. Isidorum Officii auctorem exstitisse; quam sententiam et ipse rejicit fol. 138. Jam vero quia argumentum e missa S. Martini Turonensis depromptum maxime incommodat opinioni contrariae, addi hic possent nonnulla de tempore quo missa ista composita fuerit, uti et de aliis quibusdam circumstantiis; sed cum alibi sese sit oblaturus de illis rebus dicendi locus, lectorem eo remitto; dum interea temporis quaedam specimina delibo ex S. Isidoro, unde planum fiat qualis hoc saeculo septimo viguerit ordo sacrorum mysteriorum, saltem quod ad eorum orationes spectat; et confirmetur sententia quae novam liturgiae pro Hispania confectionem isti sancto adjudicat.


[Col. 0668B] Orationes in sacrificio Missae tempore S. Isidori; nonnulla circa liturgiam sacram ex variis Hispaniae conciliis eruta.

22. Sanctus Isidorus de Officiis ecclesiasticis lib. I, cap. 15, agit de missa et orationibus, ac definit quot, quales, et quem in finem illae tunc adhibitae fuerint. »Prima, inquit, oratio admonitionis est erga populum, ut excitetur ad impetrandum Deum. Secunda invocationis adest, ut clementer suscipiat preces fidelium oblationemque eorum. Tertia autem effunditur pro offerentibus, sive pro defunctis fidelibus, ut per idem sacrificium veniam consequantur. Quarta post haec infertur pro osculo pacis, ut charitate omnes reconciliati invicem, digni sacramento corporis et 107 sanguinis Christi consocientur. Quia non recipit dissensionem cujusquam Christi indivisibile corpus. Quinta infertur illatio in sanctificatione oblationis; in qua etiam ad Dei laudem terrestrium [Col. 0668C] creatura virtutumque coelestium universitas provocatur, et OSANNA in excelsis cantatur: quod Salvatore de genere David nascente, salus mundi usque ad excelsa pervenerit. Porro exhinc sexta succedit confirmatio sacramenti: ut oblatio quae Domino offertur, sanctificata per Spiritum sanctum, corpori Christi et sanguini confirmetur. Harum ultima est oratio quam Dominus noster orare discipulos suos instituit, dicens: PATER NOSTER, QUI ES IN COELIS.«

23. In cujus orationis petitiones postquam breviter esset commentatus S. Isidorus, mox ita concludit: »Hae sunt itaque septem sacrificii orationes, commendatae apostolica evangelicaque doctrina: cujus numeri ratio instituta videtur vel propter septenariam sanctae Ecclesiae universitatem, vel propter septiformem gratiae spiritum, cujus dono ea quae offeruntur sanctificantur.« De symbolo Nicaeno sanctus idem Hispalensis praesul tractat cap. 16: »Symbolum, inquit, quod tempore sacrificii populo praedicatur, [Col. 0668D] sanctorum Patrum trecentorum decem et octo collatione apud synodum Nicaenam est editum; cujus verae fidei regula tantis doctrinae mysteriis praecellit, ut de omni parte fideli loquatur, nullaque pene sit haeresis, cui per singula verba vel sententias non respondeat. Omnes enim errorum impietates perfidiaeque blasphemias calcat, et per hoc universis Ecclesiis pari confessione a populo proclamatur.«

24. Capite 17 agit de Benedictionibus in populo; sed nihil inde excerpo, quia solam continet analogiam benedictionis a Moyse datae in antiqua lege. »Diversum esse Mixtarabici Missalis, inquit Nicolaus Antonius, pag. 269, quod idem vulgo cum Isidoriano creditur, ordinem ab eo quem libro I de eccles. Offic., cap. 15. Isidorus servari tempore suo apud universum orbem prodidit. Quod cum Jacobus Pamelius, indicatis iis in quibus differrent partibus in Latinis suis Liturgiis tom. I, pag. 642, tum Joannes Grialius in notis ad istud Isidori testimonium, annotaverunt.« At de missa [Col. 0669A] Mozarabica suo loco recurret sermo. Sed nunc tempus monet, ut controversiae satis superque hic agitatae finis imponatur, et despiciatur quidnam per decursum hujus saeculi VII in re liturgica gestum fuerit.

25. In concilio Toletano V, quod celebratum notatur apud Aguirrium anno Christi 636, canone 1 decernitur, ut a die Iduum Decembrium litaniae triduo usque annua successione peragantur: quod si dies Dominica intercesserit, in sequenti hebdomada celebrentur. In concilio Toletano VI, quod coactum notatur apud Aguirrium pag. 512 anno Christi 638, can. 2 sancitur, ut hi dies litaniarum, qui in synodo praemissa sunt instituti, eodem in tempore quo jussi sunt excoli annuo recursu, omni observatione habeantur celeberrimi. Ne vero ordinem his et sequentibus hujus saeculi temporibus continuatum interrumpam, prosequar ipsa concilia, postque illa recensebo viros hoc aevo de rebus liturgicis bene meritos. In concilio [Col. 0669B] igitur Toletano VII anni 646, uti signatur apud Aguirrium, pag. 523, can. 2, »Censemus, inquiunt Patres, convenire, ut cum a sacerdotibus missarum tempore sancta mysteria consecrantur, si aegritudinis accidat 108 cujuslibet eventus, quo coeptum nequeat consecrationis expleri ministerium, sit liberum episcopo vel presbytero alteri consecrationem exsequi Officii coepti . . Ne tamen, quod naturae languoris causa consulitur, in praesumptionis perniciem convertatur, nullus post cibi potusve quemlibet minimum sumptum Missas facere; nullus absque patenti proventu molestiae minister, vel sacerdos, cum coeperit, imperfecta Officia praesumat omnino relinquere. Si quis haec tentare praesumpserit, excommunicationis sententiam sustinebit.« De jejunio sacerdotis antequam sacrificium offerat, inspici potest notatio Loaisae apud Aguirrium pag. 526.

26. Toletanum VIII, anno 653 celebratum, quod habetur apud synodographum, saepius jam assignatum, pag. 540: In sacris Missarum solemnitatibus [Col. 0669C] concordi voce profitemur, ac dicimus: Credimus in unum Deum Patrem omnipotentem, etc. Videri in hoc symbolum possunt notae apud Aguirrium pag. 563. Pag. 545, can. 8 sic cavetur: »Octavae disceptationis affectu reperimus quosdam, divinis Officiis mancipatos, tanta nesciente socordia plenos, ut nec in illis probentur instructi competenter ordinibus, qui quotidianos versantur in usus. Proinde sollicite constituitur, atque decernitur, ut nullus cujuscunque dignitatis ecclesiasticae deinceps percipiat gradum, qui non totum psalterium, vel canticorum usualium et hymnorum, sive baptizandi perfecte noverit suplementum, etc.« In synodo Toletana IX, habita anno Christi 655, nihil invenio quod sit nostri instituti, quantum ex titulis eidem praefixis observare potui. Concilium Toletanum X, anno Christi 656 celebratum, et notatum apud Aguirrium a pag. 579, titulo I agit de Celebritate festivilatis [Al., annuntiationis] dominicae matris; et mox capitulo 1 testatum faciunt [Col. 0669D] Patres suum erga virginem matrem religionis ac venerationis affectum plane singularem, qui apud piissimam gentem ad hunc usque diem constantissime perseverat. Dicto itaque capitulo ita sancitur.

27. »Si . . . nativitatis et mortis incarnati Verbi dies absque immutatione ita certus habetur, ut absque diversitate in orbe toto terrarum ab omni concorditer Ecclesia celebretur, cur non festivitas gloriosae matris ejus eadem observantia, uno simul ubique die similique habeatur honore? Invenitur enim in multis Hispaniae partibus hujus sanctae Virginis festum non uno die per omnes annorum circulos agi . . . Qua de re, quoniam die qua invenitur angelus Virgini Verbi conceptum et nuntiasse verbis, et indidisse miraculis, eadem festivitas non potest celebrari condigne, cum interdum Quadragesimae dies, vel Paschale festum videtur incumbere . . . Ideo speciali constitutione sancitur, ut ante octavum diem, quo natus est Dominus, Genitricis quoque ejus dies [Col. 0670A] habeatur celeberrimus et praeclarus. Ex pari enim honore constat, ut sicut nativitatem Filii sequentium dierum insequitur dignitas, ita festivitatem matris tot dierum sequatur sacra solemnitas: nam quod festum est matris, nisi incarnatio Verbi? Cujus itaque ita debet esse solemne, sicut est et ejusdem nativitas (Al., Nativitatis] Verbi. Quod tamen nec sine exemplo decedentis moris, qui per diversas mundi partes dignoscitur observari, videtur institui. In multis namque ecclesiis, a nobis et spatio remotis et terris, hic mos agnoscitur retineri. Proinde, ut de caetero 109 quidquid est dubium sit remotum, solemnitas dominicae matris die decimo quinto Kalendarum Januariarum omnino celebretur.«

28. Synodus Emeritensis in Lusitania, anno Christi 666, can. 2 decernit, ut sicut in aliis ecclesiis vespertino tempore post lumen oblatum prius dicitur Vespertinum, quam Sonum in diebus festis, ita et a nobis custodiatur in ecclesiis nostris, inquiunt istius synodi [Col. 0670B] episcopi. In concilio Toletano XI, anni 675 apud Aguirrium, pag. 664, capitulo 3 habentur sequentia: »Placuit huic sancto concilio, ut metropolitanae sedis auctoritate coacti uniuscujusque provinciae pontifices rectoresque ecclesiarum unum eumdemque in psallendo teneant modum, quem in metropolitana sede cognoverint institutum; nec aliqua diversitate cujusque ordinis, vel officii a metropolitana se patiantur sede disjungi . . . Abbatibus sane indultis Officiis, quae juxta voluntatem sui episcopi regulariter illis implenda sunt, caetera Officia publica, id est, Vesperam [Al., Vesperas], Matutinum, sive Missam, aliter quam in principali ecclesia celebrare non liceat. Quisquis autem horum decretorum violator exstiterit, sex mensibus communione privatus, apud metropolitanum sub poenitentiae censura permaneat corrigendus, etc. Can. 14 instituitur, ut ubi temporis, vel loci, sive cleri copia suffragatur, habeat semper quisquis ille canens Deo atque sacrificans, post se vicini solaminis adjutorem, ut si aliquo casu ille qui [Col. 0670C] officia impleturus accedit, turbatus fuerit, vel ad terram elisus, a tergo semper habeat qui ejus vicem exsequatur intrepidus.«

29. Anno Christi 675 habitum in praedicta Lusitania fuit concilium Bracarense, de quo Aguirrius pag. 675, ubi idem auctor tertium istius nominis illud exstitisse memorat; alibi autem est quartum, prout colligitur ex nota marginali apud laudatum Aguirrium. In isto concilio, capitulo 1, obviam itur erroribus circa sacrosanctam Eucharistiam commissis, hoc verborum tenore: »Relatus est in concione nostrorum omnium error manifestus pariter et diversus . . . Quidam enim in sacrificiis Domini relati sunt lac pro vino, pro vino botrum offerre: Eucharistiam quoque vino madidam, pro complemento communionis credunt populis porrigendam; et, quod pejus his omnibus est, quidam sacerdotum in vasis Domini epulas sibi apponunt, et manducare in eis praesumunt. Quidam etiam ex sacerdotibus relati sunt, [Col. 0670D] quod ecclesiasticae consuetudinis ordine praetermisso, missam sine orariis audeant dicere, et quod in solemnitatibus martyrum reliquias suo collo imponant ad fastum, etc.« Quibus erroribus opponuntur capitula sequentia, quorum titulos huc transcripsisse suffecerit brevitatis causa. 2. Ut repulsis omnibus opinionibus superstitionum, panis tantum et vinum aqua permistum in sacrificio offeratur. 3. Ne vasa Deo sacrata humanis usibus serviant. 4. Ne sacerdos sine orario missam audeat celebrare. 6. De damnata praesumptione quorumdam, etc.

30. Supersunt huic septimo, quo de sermo est, saeculo concilia duo Toletana in rem nostram, videlicet duodecimum ac decimum septimum. Primum, anno 681 collectum, can. 5, apud Aguirrium pag. 685, agit contra sacerdotes qui toties non communicant quoties sacrificant. Id quod ex canonis titulo, pag. 681, intelligitur; sic enim sonat: De quorumdam 110 consuetudine sacerdotum foedissima, qui [Col. 0671A] oblatis Deo per se sacrificiis non communicant; nam, sicut dicit textus canonis, in uno die, si plurima per se Deo offerant sacrificia, in omnibus se oblationibus a communicando suspendunt; et in sola tantum extremi sacrificii oblatione, communionis sanctae gratiam sumunt. Rem illustrant notae apud Aguirrium pag. 692.

31. Alterum, quod modo dicebam, erat concilium Toletanum XVII, anno 694 celebratum; cujus canon 4, prout ex titulo ejus constat, est De sacris ministeriis vel ornamentis ecclesiarum. Canonis 5 titulus sic se habet: De his qui missam defunctorum pro vivis audent malevole celebrare. Titulo autem canonis 6 agitur De diebus Litaniarum per totos duodecim menses celebrandis. Canones ipsos profert Aguirrius a pag. 755; lectorem cujus interest eos inspicere, illuc mitto. Nunc, quos huc distulimus, viros elucubrationibus liturgicis hoc saeculo septimo claros commemoremus; quibus lux aliqua nova accedet ad ea quae hactenus ex conciliis hoc aevo habitis colligere conatus sum. Nam praeter notitias, oblata aliunde opportunitate, [Col. 0671B] circa hujusmodi viros paragrapho superiore subministratas, supersunt aliae nonnullae in hoc genere, quas praetermittere non licet.

32. Ex his quae Pinius hactenus collegit disseruitque, argui potest liturgiam veterem Hispanicam a Concilii Toletani IV tempore in novum quemdam splendorem redactam, multis capitibus constitutis, quae per universam Hispaniam observarentur. Cum ergo canones liturgici concilii Toletani IV Isidoro tribuantur, et cum multa alia Isidorus de officiis ecclesiasticis scripserit, post id temporis non sine idonea ratione liturgia Hispanica Isidoriana dici potuit, hoc est, juxta canones doctrinamque Isidori ordinata, quamvis multa ex antiquis retinuerit (id enim canones ipsi concilii Toletani IV praecipiebant), et [Col. 0671C] multa etiam a posteris addita et illustrata fuerint. Quamvis enim concilium Toletanum IV jusserit, unum debere esse sacrorum modum atque ordinem, tamen id ita Patres intellexisse videntur, ut retento eodem ordine in praecipius quibusdam capitibus, licere episcopis adhuc existimaverint novas missas, preces, hymnos aliaque hujusmodi addere, et in quibusdam aliis non magni momenti a caeteris discrepare.

33. Inde ortam credo eam liturgiae diversitatem, quam canones sequentium Synodorum, a Pinio relati, abolere allaborarunt: inde corruptelas in sacro officio peragendo alicubi permanasse, quas alii canones proscribunt. Sed certe constat, etiam post Isidorum viros illustres in amplificanda et illustranda liturgia [Col. 0671D] Hispanica utiliter operam suam impendisse, Conantium Palentinum, qui ad 111 annum 639 vixit, Eugenium Juniorem, antistitem Toletanum, Ildefonsum et Julianum, itidem Toletanos praesules. Ab his aliisque Patribus Gothicis liturgia Hispanica, quae Isidoriana quoque dicta est, nomen Gothicae accepit. Sed illud quaerendum mihi videtur, an in Breviario et Missali Gothico quaedam sint partes ab Isidoro compositae, ut plures esse a Leandro, ab Ildefonso, et a Juliano singillatim scimus.

34. Haud temere conjicere possumus plura esse in officio Gothico quorum auctor fuerit S. Isidorus; sed non ita in promptu est id ostendere. De eo Isidori labore veteres tacuerunt, qui in multis ac gravissimis ejus operibus enarrandis occupati, leviora haec [Col. 0672A] persequi contempserunt, quod missas, aut orationes quasdam, aut hymnos, aut ejusmodi alia officiis Gothicis inserta composuerit. At recentiores contra nimium sunt liberales: cum enim certum sit, multos alios Patres in liturgia Gothica non exiguam partem habuisse, quidquid in Missali aut Breviario Gothico legunt, Isidorum auctorem laudant, nomine officii Isidoriani decepti. Nonnulli tamen quaedam ex officio Gothico peculiari ratione Isidoro ascribere videntur. Tamayus in Martyrologio Hisp., qui non omnia in officio Gothico contenta Isidoro attribuit, orationem S. Vincentii martyris ejus officii a S. Isidoro compositam refert.

35. In officiis propriis sanctorum Hispanorum ad diem 17 Julii tert. lect. nocturni secundi sic traditur: [Col. 0672B] Rufina quoque ad alia certamina sanctissimae sorori superstes, praesidis jussu, in arenam producta, ut S. Isidorus refert, ferocissimo leoni objecta est. Quod non aliunde desumptum videtur nisi ex capitulo Breviarii Gothici. Simile est quod in festo SS. Servandi et Germani refertur ad diem 23 Octobris tert. lect. noct. sec. Germani corpus, ut refert S. Isidorus, Gadibus sepultum, postea Emeritam transportatum est: scilicet ex Gothico officio. Hymnos quosdam Breviarii Gothici in Officiis propriis Sanct. Hisp. Isidoro ascribi, dixi cap. 81, cum tamen alii ejusdem officii Gothici hymni sine auctoris nomine expromantur. Quid ergo hoc discrimen est? Haec quidem monumenta recentia sunt, ac cum diversi fuerint officiorum propriorum Hispaniae auctores, [Col. 0672C] quod alius Isidoro affinxit, quia in liturgia Isidoriana reperit, alius, maturiori consilio rem expendens, anonymum protulit.

112 36. At certe in Breviario ipso Isidoriano sermo exstat expresso Isidori nomine inscriptus, ut cap. 72 exposui. Huc facit etiam quod Elipandus in epistola ad Alcuinum ait: Nam et ipsi canimus in vigilia paschae, beato Isidoro dicente: Induit carnem, etc. Reponit Pinius id ab Elipando ita dictum, ut majorem auctoritatem verbis illis conciliaret. Sed cum Elipandus alia testimonia proferat nomine Eugenii, Ildefonsi et Juliani, aut Patrum venerabilium Toleto deservientium, in officio vigiliae paschae quiddam peculiare invenisse videtur, cur Isidorum auctorem [Col. 0672D] nominaret. Florezius tom. III Hisp. sacr., pag. 266, putat, Elipandum missale suae ecclesiae corrupisse, et ideo aliquando allegare suos tantum praedecessores Eugenium, Ildefonsum, Julianum, quin Isidorum nominet. Corruperit sane Elipandus libros liturgicos: sed ut ego quidem puto, eo tempore vel in libris ipsis ecclesiasticis apposita apparebant nomina auctorum, quibus singulae partes debebantur, vel ex aliis documentis id notum erat; quamvis fortasse antiquiores quaedam preces a quo essent compositae, ignoraretur.

37. Accipe hujus rei non leve argumentum. Samson abbas Cordubensis, qui saeculo IX Apologeticum suum, a Florezio tom. XI Hisp. sacr. editum, conscripsit, lib. II, cap. 13, sic ait: Quod sequens venerabilis [Col. 0673A] doctor Julianus in missa quotidiana dicit: Accepturi, fratres charissimi, intra mortalia viscera coeleste sacrificium, etc. Verba sunt ex Missali Gothico in oratione quae exstat ante orationem dominicam missae Dominicae ante jejunium Kalendarum Novembrium. Rursus idem Samson lib. II, cap. 23, Quod etiam his verbis sanctus Julianus in missa quotidiana nobis insinuat, cum dicit: Dignum et justum est, nos tibi gratias agere, omnipotens Deus: cujus divinitatis immensitas, etc. Exstant haec in eadem missa Missalis Gothici in illatione, quae nostri Missalis praefatione respondet. Quid quotidianae missae nomine Samson intelligat, quaeritur in Monito ad has orationes tom. II Patrum Toletan., pag. 325, neque causa satis idonea reperitur, ut auctor Moniti ingenue fatetur. [Col. 0673B] Illa fortassis magis arridebit conjectura, eas orationes contentas olim fuisse in missa aliqua multis feriis communi, quae eo sensu quotidiana dicta fuerit, cui conjecturae favet Missale Gothicum, sive Gallicanum vetus a V. Thomasio editum, in quo post plures missas de communi martyrum et confessorum, et missam 113 propriam S. Martini episcopi sunt sex missae Dominicales, et initium missae quotidianae hoc titulo: Missa cotidiana Romensis: Deus, qui culpa offenderis, etc. Annotat Vezzorius exstare eamdem hanc missam cottidianam Romensem in Sacramentario Codicis Bobiensis, licet ab eadem oratione non incipiat: ex eo Codice liquere, ad Gallicanum ritum accommodatum fuisse eam missam, quamvis Mabillonii opinione ex ordine Romano, seu Gregoriano [Col. 0673C] desumptam. In Sacramentario veteri Gallicano laudati Codicis Bobiensis praeter missam quotidianam Romensem sunt aliae missae quotidianae, et missae Dominicales quotidianae. Quid, quod in codicibus antiquis adhuc Toleti asservatis, ut infra dicam, missae quoque exstant quotidianae? Neque dubito quin hae missae quotidianae respondeant hymnis quotidianis, qui in Breviario Mozarabico recentis editionis post psalterium describuntur.

38. Illud interim exploratum, Samsonem non ignorasse quisnam fuerit auctor earum orationum quae in ea missa recitabantur, sive in nonnullis missis appictum fuerit auctoris nomen, sive ex aliis documentis id tunc constiterit. Idem tamen Samson [Col. 0673D] nesciebat quisnam esset auctor antiphonae cujusdam in festo annuntiationis Deipare, et compositam suspicabatur quo tempore Ariana haeresis in Hispania grassabatur. Hostegesis episcopus Malacitanus docuerat, Deum, cum incarnatus est, in corde Virginis inclusum fuisse: deinde a Samsone ex parte convictus, Verbum carnem factum in utero Virginis concessit, sed ita ut dici debeat inclusum in utero Virginis. Verba male Latina Hostegesis haec sunt lib. II Apolog. Samsonis cap. 11: »Psalmodiam, quam ab anterioribus Patribus hactenus inter ecclesiasticis regulis canuerunt, hi incaute immatureque damnaverunt. Nec praetereundum est hujus antiphonae textum exprimere, ut illico ex ea ostendatur fidei meritum, quae tunc recte expressa est contra Nestorium: [Col. 0674A] O quam magnum, inquit, miraculum inauditum! Virtus de coelo prospexit, obumbravit uterum Virginis: potens est majestas includi intra cubiculum cordis, januis clausis. Credimus, credimus, Verbum Dei omnipotentis illapsum in uterum Virginis, et juxta unionem personae fuisse, januis clausis. Et ut cedat Nestorii dogma, non ambigimus esse inclusum, etc.«

39. Merito Samson soloecismos Hostogesis irridebat, et meliora Hispaniae tempora augurabatur lib. II, cap. 7. Nam crede 114 mihi, quia hae ignorantiae tenebrae abolebuntur quandoque, et adhuc reddetur Hispaniae notitia artis grammaticae, et tunc omnibus apparebit quantis erroribus subjaces ipse, qui hodie a brutis hominibus putaris litteris nosse. In prima editione [Col. 0674B] Hisp sacr. recte editum est abolebuntur, quod in altera male mutatum in adolebuntur. De antiphona respondet Samson lib. II cap. 12, Dicito mihi, o amice, qui una mecum dicis hodie Christum Dei et hominis filium in utero Virginis incarnatum, ac per hoc etiam ibi ad unionem personae fuisse inclusum, cur non id canis quod te credere dicis? Et ad instar illorum exemplarium, ubi intra cubiculum regni, vel uteri habet, caeteros corrigis? Probe in prima editione Hisp. sac. id canis: mendosissime postea factum id carnis. Variabant ergo exemplaria Cordubensia Missalis Gothici in ea antiphona. Addit Samson se jam olim in exemplari, quo intra cubiculum cordis scriptum erat, malam antiphonam esse annotasse: Nam cum ante aliquos annos, audita ego hac antiphona [Col. 0674C] quemdam presbyterum, qui sciolus videbatur, interrogassem, etc., victo rationabiliter eo hanc antiphonam signans, superscripti ei, MALA. Et revera juxta hunc sensum valde est mala.

40. Apertius Samson cap. 15 de discrepantia Codicum, et de antiphonae sensu: »Unde justum est, ut amici mei non mihi, sed illis Codicibus consentiant, ubi scriptum est, intra cubiculum regni, aut certe illis ubi habetur, intra cubiculum uteri . . . quod utique in eorum exemplaribus non ego conscripsi, sed auctor forte, aut corrector ipsius antiphonae. Quod si auctor sic edidit, ut aut cubiculum regni, aut uteri, quod utrumque rem unam designat, poneret notarius est culpandus, a quo constat invitiata [Col. 0674D] fuisse. Sin forte ab antiquis edita, qui sub Ariano errore positi pridem occupabant Hispaniam, asserentes, divinitatem Filii Dei creatam, ac proinde localem, et circumscriptam, et idcirco non inconclusibilem aestimantes, dixere eam in corde Virginis matris fuisse inclusam: postquam vero, Deo tribuente, pax est largita Ecclesiae, etc., sanctificata canitur ibi, dum dicit: Potest majestas includi intra cubiculum uteri, vel regni. Ab aliis vero parvipendentibus, ut fuerat ab Arianis edita, sine ulla correctione hactenus utitur vitiata . . . Quod si (quod non puto) Latinus sermo aut INCLUDI esse, aut uterum COR permiserit appellare, poterit ipsa antiphona irreprehensibilis forsitan credi.«

115 41. Ex hac respondendi ratione colligo, exemplaria [Col. 0675A] liturgiae Gothicae sub Maurorum jugo correctionibus quorumdam fuisse obnoxia, qui tamen fortasse veram et genuinam lectionem corrumpebant: persuasum tunc nonnullis Hispanis fuisse, quasdam partes officii Gothici tempore Arianae haeresis fuisse compositas, ac fortasse ab Arianis, quae tamen a catholicis doctoribus retentae fuerunt vel correctae, vel sine ulla correctione, quia sensu catholico accipi poterant. Antiphona vero quam Samson tantopere reprehendebat restat adhuc in Breviario Isidoriano, sive Mozarabico in festo Annuntiationis sanctae Mariae Virginis die 18 Decembris in exeunte vespera pag. CCCLV recentis editionis: O quam magnum miraculum inauditum! Virtus de coelo prospexit, obumbravit uterum Virginis. Potens est majestas includi infra cubiculum [Col. 0675B] cordis januis clausis. Ubi infra pro intra vel mendum est typographicum, vel correctio alicujus librarii, qui intra cubiculum cordis rejiciendum cum Samsone crederet.

42. Minime tamen probo Samsonis conjecturam, qui ab Arianis haereticis antiphonam compositam suspicabatur. Duo in ea Samson reprehendebat, quod Virginem in corde concepisse ex ea colligi possit, alterum, quod Deus, qui incircumscriptus est, dicatur inclusus. Primus error, quod Virgo corde, non utero conceperit, communis Arianis et non Arianis esse potest. Alter, quod Filius Dei creatus, ac proinde localis et circumscriptus crederetur, proprius quidem Arianorum est. Quo ergo pacto Samson sanctificatam dicit antiphonam in Codicibus, in quibus canitur, Potest [Col. 0675C] majestas includi intra cubiculum uteri, vel regni? Nam adhuc ita permanet verbum includi, quod unum Arianam haeresim posset redolere. Nam si majestas includi potest, nihil ad rem differt, sive includatur intra cubiculum cordis, sive uteri, sive regni: pro quo ultimo verbo fortasse Samson scripserit ventris, vel renum, vel in singulari casu renis; nam de his verbis uteri, regni praemiserat: quod utrumque pro vulva facile potest intelligi. At cubiculum regni non facile ad hanc significationem trahi potest.

43. Cum ergo, etiam fatente Samsone, consentiant Codices in verbo includi, ex hac parte antiphona catholica censenda est, neque Arianis imputanda. Deus quidem incircumscriptus immensusque est, neque loco [Col. 0675D] claudi potest, sed propter communicationem 116 idiomatum dicitur inclusus in utero Virginis, ut passibilis, mortalis, etc. Ita etiam in hymno Venantii Fortunati ad matutinum officii S. Mariae in sabbato canimus:

Beata mater munere,
Cujus supernus Artifex
Mundum pugillo continens,
Ventris sub arca clausus est.

Ut innumera alia praeteream ex officiis nostris ecclesiasticis, et ex Patribus, quos Petavius lib. X de Incarnat. cap. 8 et 9 recenset. Neque dissentit Samson, qui lib. II, cap. 15, sic prosequitur: Nam nullum est in tota antiphona miraculum inauditum, nisi Verbum Dei in uterum Virginis humanatum propter unionem personae dicatur inclusum.

[Col. 0676A] 44. Etsi autem minus errori esset obnoxium, si in antiphona pro verbis intra cubiculum cordis legeretur infra cubiculum, tamen genuinam auctoris catholici lectionem, ac sano sensu excipiendam credo, intra cubiculum cordis. Nam simili modo nonnullos veteres locutos constat, et in responsorio V Circumcisionis Domini haec occurrunt: Confirmatum est cor Virginis, IN QUO divina mysteria, angelo nuntiante, CONCEPIT: tunc speciosum forma prae filiis hominum castis suscepit visceribus. Confer Benedictum XIV, lib. II de Beatif., cap. 32, num. 8, et quae ego contra errorem Petri Lucensis, qui revelatione feminae delusus, B. Virginem non utero sed corde concepisse tradidit, annotavi in commentario ad Apoth. Prudentii vers. 583:

[Col. 0676B] Virginitas et prompta fides Christum bibit alvo
Cordis, et intactis condit paritura latebris
Ac fortasse antiphonae Breviarii Gothici auctor est S. Ildefonsus, cujus est missa Missalis Gothici in eodem festo Annuntiationis B. Mariae Virginis, ubi quaedam non dissimilia leguntur: In recessu pectoris sermonem credulitas patefecit, etc.; quam ad orationem, quae missa dicitur, Lesleus ex S. Petro Chrysologo homil. 42, haec de Virgine verba profert: Beata, quae divinum pignus sic suo suscepit et servavit in pectore, ut illud tota corporis externa nescirent.

45. Inter Patres Gothicos, qui post Isidorum liturgiam, sive officia ecclesiastica illustrarunt et auxerunt, non immerito referemus Quiricum Barcinonensem episcopum ante annum 656, ad annum circiter [Col. 0676C] 666, cujus est hymnus in honorem S. Eulaliae Barcinonensis 117 fol. CCXXVII Breviarii Isidoriani, ut ex his verbis colligo:

Inter haec admistus ipse
Conquirat et Quiricus, etc.
vel, ut legit Florezius tom. XXIX Hisp. sacr., pag. 138,

Inter haec admissus ipse
Conquiescat Quiricus.
Quae Quirici auctoris verba sunt, Prudentium, qui in suis hymnis ita precari solet, imitantis.

46. Neque praetermittendus est Braulio, qui in epistolis suis tom. XXX Hisp. sacr. primum editis, de officiis ecclesiasticis quaedam edisserit, scilicet epist. 14 ad Fruminianum, cui mittit Apostoli commentarium, [Col. 0676D] »quem, inquit, diligenter legite prius, et in ordine constituite, et quia diversorum opiniones etiam ad aurem habet conscriptas, unumquodque, ut fidei catholicae congruum esse perspicitis, et ordo se afferet, in corpore contexite: ubi aperte legendum ad oram habet conscriptas, et fortasse se offeret pro se afferet. Addit in rem nostram Braulio: Consulis enim, utrum sexta feria paschae per (fortasse post) lectiones singulas Amen responderi debeat, vel consueto modo decantari GLORIA, quod neque apud nos fit, neque ubicunque fieri vidimus, nec apud praestantissimae memoriae domnum meum Isidorum, denique nec Toleto quidem, vel Gerunda. Romae autem, ut aiunt, nullum eo die celebratur officium: credo equidem, quod non alia causa, nisi ut passionis Domini semper innovetur memoria, [Col. 0677A] etc. . . Sed et ob hoc mini videtur illius noctis instituta moestitia, et, ut ab Ecclesia, quae adhuc in hoc mundo visibilis est, ea, quae corporaliter in Christo gesta sunt, visibiliter impleantur. Confer. de his Lesleum pag. 516, in not ad Missal. Mozarab.

47. Post alia in hanc sententiam ita pergit: De vestiendo autem altari, seu vela mittenda (fortasse velo mittendo) hoc usus habet ecclesiarum, ut jam declinante in vesperam die ornetur ecclesia, et lumen verum, ab inferis resurgens, cum apparatu suscipiatur, quia et illae virgines quae lampades suas coaptaverunt, in resurrectionis claritate sponsi praestolarunt adventum: unde ipsa nocte eo usque celebrantur festa, quoadusque nox transeat media, qua hora et nos credimus resurrecturos, et Dominum vivos et mortuos [Col. 0677B] judicaturum, etc.«

48. Memoriam defunctorum in sacrificio missae Gothicae fieri consuevisse Braulio ostendit epist. 20 ad Hoionem et Eutrociam, quos in funere Hugnanis consolatur: Jam enim, ait, et nos nominis ejus memoriam in oblationem (fortasse in oblatione) ad altarium 118 Domini fecimus, et Christo omnipotenti animam ejus commendavimus.

49. Postquam Pinius veteres Patres Gothicos recensuit, qui liturgiam Gothico-Hispanam amplificarunt, rationes Mabillonii, qni liturgiam Gallicanam Hispanica antiquiorem esse, et Hispanicae formam, et originem quodammodo praebuisse contendit, non perfunctorie evertit. Historiam deinde explicat liturgiae Hispanicae saeculo VIII et sequentibus sub Saracenis, [Col. 0677C] quo tempore Mozarabica dici coepit. Illud ad saeculum VIII a nobis refertur, quod Alfonsus Castus dictus, in Oveto templum sancti Salvatoris XII apostolis ex silice et calce mire fabricavit . . . omnemque Gothorum ordinem, sicuti Toleto fuerat, tam in ecclesia quam palatio in Oveto cuncta statuit. Res narratur in veteri Chronico Albeldensi pag. 452, tom. XIII Hisp. sacr. Auctor Chronici floruit saeculo IX. Nominis liturgiae Mozarabicae etymon alii cum Roderico Toletano saeculi XIII scriptore inde repetunt, quod Christiani, qui ea liturgia uterentur, misti Arabibus essent: alii a Muza, Arabum celebri duce: alii probabilius cum Pagio, et ex marchione non comite, ut vocat Pinius, Mondexarensi a voce Arabica Mustarabes, qua vocabantur [Col. 0677D] Arabes veluti insititii, non origine et natura Arabes, sed inter Arabes degentes. Aliorum opinio minus vera est, quod Muzarabes dicti sint a Muza, quia haec vox apud Arabes Christianum significat, quasi Christiani Arabes: nam periti linguae Arabicae in verbo muza eam significationem non inveniunt, quamvis Florezius tom. III, pag. 191, ex Vocabulista Patris Alcala proferat verbum Arabicum Macih pro Christo. Rejiciendum quoque est nonnullorum etymon, Mozarabes dictos, qui modos Christianorum in Arabia existentium in quibusdam ritibus tenerent.

50. Cur autem idem officium Toletanum vocetur, ratio reddi potest vel ex concilio Toletano IV, quo magnum splendorem accepit, vel quia Toleti inter Arabas per quatuor fere saecula frequentatum fuit, vel [Col. 0678A] quia in Ecclesia Toletana prae caeteris ritus ille peculiari decore cultus observatusque fuit, ut ex Alfonsi Casti, quod num. praec. dixi, exemplo satis arguitur. Postquam autem liturgia Mozarabica Toleti tantum superstes fuit, potiori jure Toletana dici potuit. Mixtum autem vocatum Pinius cum cardinali Bona refert, quia cardinalis Ximenius ex officio Romano quaedam addidit et immiscuit. Cui opinioni passim alii accedunt, sed merito 119 refragatur Lesleus, qui Missale mixtum idem esse ac plenarium tradit: nam cum missalis partes seorsum scribi et compingi solerent, cum ex omnibus partibus unum corpus coalescebat, et suo quaeque loco singulae partes inserebantur, missale plenarium, sive mixtum dicebatur. Pinius, ut postmodum dicam, ex Camino refert quinque libros Missales [Col. 0678B] Gothicos Toleti asservari, in quorum singulis quaedam missarum partes continentur. His partibus inter se suo loco mixtis plenarium, sive mixtum Missale confectum fuit, ac fortasse etiam ante Ximenii tempora. Ducangius verbo Missale mixtum ex testamento comitis Ruthenensis anno 1291 profert: Donamus fratribus Minoribus unum Missale MIXTUM ad opus dictae capellae: sed conjicit esse Missale, in quo praeter ea quae ad missam spectant, alia occurrunt. Rectius idem Ducangius Mixtum 3, ait: Liber, ni fallor, ecclesiasticus. Histor. abbat. Condomens. pag. 507. Scripsit manu propria libros ecclesiasticos, videlicet duo Missalia, duos graduales, sive Jornaria, duo prosaria, et unum MIXTUM: additque expositionem scilicet ex aliis. Exscriptor hic fuit frater Andreas de Chica bonus [Col. 0678C] et utilis monachus claustralis, saeculo XIV, qui scripsit, etc., duo missalia beati Petri et Dominae nostrae; item Evangelistarium et Epistolarium, item duos graduales, etc., ut apud Cangium.

51. An saeculo VIII liturgia Mozarabica Felicis Urgelitani, et Elipandi Toletani erroribus de Christo Filio Dei adoptivo corrupta fuerit, magna est controversia. Sed cum plerique Hispani ejusmodi Adoptianorum haeresi acriter restiterint, pro certo statuendum est libros liturgicos Hispaniae ab eo errore immunes fuisse, nisi fortasse Felix et Elipandus aliqua exemplaria corruperint. Alioquin potuerunt hi haeretici e libris ecclesiasticis Mozarabicis incorruptis verba aliqua pro suo errore allegare, vel quod verba sensu catholico prolata ad suam haeresim [Col. 0678D] retorquerent, vel quod parum fideliter loca liturgiae Mozarabicae in suis scriptis exponerent, quin manus in veteres membranas injicerent. Alcuinus, dum Elipando respondet, libros ecclesiasticos Hispanorum se non vidisse innuit. Sed cum alibi orationes Isidori nomine describat, de quibus cap. 81 dixi, quae ex officiis ecclesiasticis videntur depromptae, oportet credere, aut in eas orationes seorsum editas incurrisse, aut opus de officiis per ferias post controversiam contra 120 Elipandum ab eo fuisse compositum. Quod autem Pinius originem corruptorum exemplarium repeti posse existimat ex Theodisco, successore S. Isidori, ea fabula explosa jamdudum erat in notis ad Vitam S. Isidori die 4 Aprilis.

[Col. 0679A] 52. Monumenta ritus Mozarabici saeculo IX non alia Pinius refert, nisi quod coram Carolo Calvo sacerdotes Toletani divina celebrarunt officia, eo ritu jam in Gallia abolito; et quod de statu Christianorum Cordubensium Ambrosius Morales in notis ad Vitam et opera S. Eulogii Cordubensis perscripsit: qui tamen bibliothecae vocabulum, quo scriptores Cordubenses ejus aevi pro sacris Bibliis utebantur, pro armario librorum videtur accepisse. Addi potest controversia, quam nuper narravi, Samsonis cum Hostegesi de antiphona in festo Annuntiationis S. Mariae Virginis, et concilium Cordubense anno 839 celebratum, et a Florezio primum editum initio tomi XV Hisp. sacr., repetitum in secunda editione tom. X, quo agitur contra Acephalos, et asseritur conceptis [Col. 0679B] verbis, esse institutum a SS. Patribus, ut nullus ordinetur clericus absolutus. Non habeatur episcopus, quem nec clerus, nec populus propriae civitatis exquisivit. Redarguuntur quidam, proponentes se a Roma missos, qui tamen multos errores docebant.

53. Saeculo IX ineunte creditur composita missa, quae in Missali veteri Barcinonensi legitur die 6 Novembris S. Severi episcopi et martyris, a Joanne episcopo composita, ut in titulo dicitur: de qua videri potest Florezius Hisp. sacr. tom. XXIX, p. 76, qui etiam p. 54 profert ex rituali libro membranaceo saeculi X aut XI orationem in festo S. Severi: Propitiare, quaesumus, etc., et hymnum ex Breviario veteri Barcinonensi, edito anno 1540. Sed officium hujus Breviarii jam ad ritum Romanum pertinet: [Col. 0679C] missa vero saeculi IX ad officium Mozarabicum, quae tamen a Mozarabibus Toletanis non videtur recepta, siquidem in eorum Codicibus antiquis non reperitur.

54. Vigebat eodem saeculo doctus quidam vir Vincentius, cujus adhuc viventis auctoritatem Alvarus Cordubensis epist. 1 allegavit ex aliquo officio ecclesiastico ab eodem Vincentio composito, ut videtur, pro festo aliquo Domini nostri Jesu Christi. Verba Alvari sunt: »Unde et noster nunc doctor Vincentius implorando taliter dicit: Ipse Verbum Patris, per quem condidit saecula Pater, 121 qui postea pro nobis siluit ante judicem, ad aeternam remunerationem in sorte sanctorum coronandum [forte coronandos] exsuscitet. Illa dextera, quae coelum [Col. 0679D] fecit et terram, et post a Pilato male judicata vinculis est vincta, ipsa vos tempore judicii in conspectu sanctorum amplexu proprio jubeat copulari. Illa facies, quam post meridiem colonus paradisi ferre non sustinens fugiit [forte fugit], et post illius et stirpis ejus transgressionem sputis ab infidelibus sordidata est, ipsa vobis, dum in igne venerit judicare saeculum, in tranquillitatis et pacis specie sese jubeat demonstrare.« Observat Florezius tom. XI Hisp. sacr., pag. 6, haec verba speciem praeseferre orationis quae in Breviario et Missali Mozarabico benedictio dicitur, et tribus similibus partibus constat.

55. Pertinet quoque ad historiam officii Mozarabici saeculi IX quod S. Eulogius Cordubensis lib. I Memor. Sanctor., num. 21, profert haec Tobiae verba [Col. 0680A] quae in Vulgata desiderantur, et exstant in Breviario Mozarabico: Maledicti omnes qui spernunt te, Hierusalem, et omnes qui blasphemant te: maledicti omnes qui oderunt te, et omnes qui dixerunt in te verbum durum, etc. Quod dictum esse pro Ecclesia, nemo dubitat. Observat eminentissimus editor Lorenzana in not. tom. II. Patrum Toletan. p. 442 et 561, haec verba ex Tobiae XIII, 16, ita legi in Breviario Mozarabico in vigilia Epiphaniae ad Cantic. in laudib., et pag. 82 editionis novissimae cantic. 52. Addit has ipsas maledictiones ab Alvaro in Indiculo luminoso n. 7 referri, qui ita pergit: Et estne adhuc aliquis, qui hos dignos maledictione non proferat, quos maledictos tanto tempore cum Ecclesia docente percantat? Hanc enim maledictionem annue Ecclesia super odientes [Col. 0680B] se non occulte, sed patenter ac luminositer clamat. Hinc doctissimus cardinalis repeti posse existimat usum Ecclesiae Romanae in anniversaria publicatione Bullae in Coena Domini contra haereticos aliosque hostes Ecclesiae, qui ab anno 1770 jam cessavit. Historiam ejus Bullae Zaccaria ms. reliquit, nunquam fortasse edendam.

56. Integritas officii Mozarabici saeculo X comprobatur ex quodam veteri documento, ab Aguirrio primum edito, deinde correctius a Florezio tom. III Hisp. sacr., qui collatis inter se mss. Codicibus aeram qua officium Hispanae Ecclesiae Romae laudatum approbatumque fuit, statuit esse CMLXII, sive annum Christi 924. 122 »Hoc tempore Zanellus presbyter, legatus pontificius, Hispanias adiens, omnem [Col. 0680C] ordinem ecclesiastici officii, et regulam consecrationis corporis et sanguinis Domini nostri Jesu Christi perpicaciter perscrutatus requisivit: canonesque et libros sacramentorum perlegit; quae cuncta catholica fide munita inveniens exsultavit, et domno papae Joanni et omni conventui Romanae Ecclesiae, ut invenerat, retulit. Audiens hoc domnus papa, et omnis Romana Ecclesia, gratias Deo retulerunt, et hoc solum placuit addere, ut more apostolicae Ecclesiae celebrarent SECRETA MISSAE.«

57. Haec secreta missae Baronius, Pinius, Florezius aliique de verbis consecrationis exponunt, unum, ut opinor, ducem Ambrosium Moralesium secuti. Fundamentum hujus expositionis videtur esse quod [Col. 0680D] in Missali Mozarabico Ximenio haec forma consecrationis exhibetur: »Hoc est corpus meum, quod pro vobis tradetur.---Hic est calix Novi Testamenti in meo sanguine, qui pro vobis et pro multis effundetur in remissionem peccatorum.« Ad marginem vero ita notatur: »Forma ista consecrationis ponitur, ne antiquitas ignoretur: sed hodie servetur Ecclesiae traditio. Vide infra.« Scilicet infra apponitur forma consecrationis iisdem verbis, quibus nunc Romana Ecclesia utitur. At possumusne certo asserere hanc mutationem jam ab anno 924 factam? Constatne aliquo veterum testimonio verba consecrationis apud Hispanos aut alios secreta missae appellata? Ita quidem solent vocari aut ea omnia, quae submissa voce in missa dicuntur, aut canon totus missae, aut ex [Col. 0681A] usu recentiori orationes quae praefationem praecedunt, et vulgo secretae, et olim secretellae nuncupabantur: sed consecrationis formam nemo, ut arbitror, secretorum missae vocabulo designavit. Multo id minus ineunte saeculo X acciderit; nam, ut cardinalis Bona probat Rer. liturg. lib. II, cap. 13, olim verba consecrationis elata voce etiam in Ecclesia Occidentali pronuntiabantur: cujus consuetudinis adhuc vigentis saeculo IX exeunte, Florus Magister meminit. Non ergo facile intelligere possumus quid in laudato instrumento secreta missae significent, nisi exemplaria mss. quae illud tempus praecesserint cum recentioribus conferamus.

58. Pinius in suo exemplari missalis offerentium, in quo est canon missae Mozarabicae, solum reperit [Col. 0681B] verba quibus Ecclesia Romana utitur. Roblesius haec animadvertit. »Quamvis verum sit 123 potuisse sacerdotes Muzarabes sese, addicere verbis quae apud evangelistas habentur, et cum iis consecrare, quia sunt propria officii Gothici verba, quamvis aliqua ex parte ab iis quibus utitur Ecclesia Romana differant, tamen ad idem recidunt eumdemque sensum habent. Verum hodierna die attexitur margini missalis charta agglutinata, in qua verba officii Romani quibus nunc Muzarabes semper uti solent, continentur. Haec recentissimum usum indicant, non legem auctoritate apostolica saeculo X constitutam.

59. Hoc saeculo X, anno circiter 930, composita fuit missa S. Pelagii, qui martyrium Cordubae passus est, dum Saraceni dominabantur, a Sandovalio episcopo [Col. 0681C] Tudensi in libro de Antiquit. civitatis et Ecclesiae Tudensis ex Ecclesiae suae vetusto Codice edita, et a Lesleo in append. ad Missal. Mozar. notis illustrata.

60. Salvus abbas Albeldensis, qui anno 962 decessit, officia Mozarabica a multis dicitur amplificasse. Florezius tom. III Hisp. sacr. disputat contra Cennium, qui Salvo isti maximam partem liturgiae Mozarabicae adjudicabat. Profecto cum tot antea viri illustres in hoc eodem opere versati fuerint, cur ea quae nunc exstant Salvo potius quam antiquis illis Patribus tribuemus? Laudat quidem Salvum auctor antiquus ejus Vitae his verbis: »Cujus oratio nempe in hymnis, orationibus, versibus, ac missis, quas illustri ipse sermone composuit, plurimam cordis compunctionem, et magnam suaviloquentiam legentibus [Col. 0681D] audientibusque tribuit.« Quae verba clare innuunt officia a Salvo non tantum composita fuisse, sed ad usum quoque ecclesiasticum deducta. Huc enim legentium audientiumque compunctio spectat. Sed neque multa ea esse liquet, et fortasse in nonnullis tantum Ecclesiis ea fuerunt admissa, rem promovente episcopo aliquo ejus amico aut discipulo. Nam extrema Vitae verba haec sunt: Ad cujus pedes discipulus Velasco episcopus quiescit in pace. Exemplum Salvi et Vincentii Cordubensis, cujus paulo ante memini, satis probat Hispanos etiam sub Arabum jugo constitutos licitum sibi existimasse, nova officia aut novas officii alicujus partes, servato ritu veteri, addere.

[Col. 0682A] 61. Varias officii Mozarabici vicissitudines saeculo XI fuse Pinius persequitur. Monasterio Rivipullensi privilegium quoddam in re liturgica concessum fuit. Concilium Coiacense, in dioecesi Ovetensi anno 1050 celebratum, plura praescripsit, quibus liturgici officii 124 apparatui consulebatur. Concilium Compostellanum anno 1056 nonnulla decrevit ad decorum sacrae liturgiae ordinem perquam accommodata. In concilio vero Jaccensi statum ecclesiasticum restauratum fuisse constat; an autem id evincat liturgiam Mozarabicam abrogatam fuisse Pinius dubitat. Surita opinatur quod Ramirus I, tunc rex Aragonum, ritum Romanum admiserit, Gothicumque officium dimiserit. Pinius Hispanica verba Suritae vertit et reliquerit Breviarium Gothicum: et ambigua significatione [Col. 0682B] verbi dejar, relinquo, missum facio, dimitto, quod aliquando accipitur pro non aufero, delusus censuit, ex Suritae opinione in celebratione missarum admissum quidem esse Romanum morem, sed usum Breviarii Gothici relictum, hoc est non sublatum; quem tamen, ait Pinius, etiam abrogatum indicat alibi Surita. Sed, ut dixi, Surita usum Breviarii Gothici non asserit permansisse, sed sublatum fuisse.

62. Caeterum Florezius Suritae opinionem omnino rejicit, nihilque in concilio Jaccensi anno 1063 celebrato contra ritus Mozarabicos decretum contendit. In abrogatione vero officii Mozarabici, eo saeculo peracta, ita rationem temporum disponit. Cardinalis Hugo Candidus, legatus pontificius, anno 1064 Hispaniam [Col. 0682C] adiens, cum officium Mozarabicum a pontificibus Romanis confirmatum reperisset, nihil innovandum censuit. Anno 1066 aut sequenti, nonnulli episcopi Hispani concilio Mantuano interfuerunt, et exhibitis libris ritus Gothici Hispani denuo approbationem a Romano pontifice obtinuerunt. Florezius instrumentum jam a Bollandianis adductum, quo officium Gothicum ab Alexandro II approbatum fuisse constat, profert et observat ante annum 1078, quo idem officium abrogatum fuit, scriptum videri, quia abrogationis non meminit. Anno 1067, Hugo cardinalis in Hispaniam rediit, sed in Aragonia substitit. Anno 1068, comitia regni Barcinone habita fuerunt, quibus de legibus Gothicis abrogandis actum est: sed neque id concilium episcoporum fuit, neque [Col. 0682D] tunc abrogatio officii Gothici tentata est. Eodem anno concilium Leirense de eadem re celebratum quidam asserunt, sed non demonstrant.

63. Demum anno 1071 officium Romanum in Aragoniam invectum fuit: quod itidem eodem anno Barcinone accidit. Anno 1072 legati pontificii, Giraldus et Rembaldus, ritum Mozarabicum mutare tentarunt, sed nihil obtinuerunt. Anno 1074 nonnulli episcopi 125 Hispani Romano concilio interfuerunt, suamque operam polliciti sunt ut liturgia Gothica dimitteretur in Hispania. Eodem anno S. Gregorius VII reges Castellae et Navarrae per litteras monuit de abrogando officio Toletano: qui etiam anno 1076 ad Simonem episcopum Aucensem, hoc [Col. 0683A] est Burgensem, non Oscensem, ut in editis perperam legitur, litteras dedit ut officium Romanum in Hispaniam invehi curaret. Anno 1077 controversia haec duello commissa est, sed non dirempta. Anno 1078, Ricardo legato pontificio agente, officium Romanum in regnum Alfonsi VI Castellae et Legionis regis invectum fuit. Anno 1085, in concilio Burgensi confirmata fuit abolitio officii Gothici, quo tempore Toleti etiam officium Romanum admissum fuit, sed retento simul veteri Gothico in nonnullis ecclesiis Toletanae urbis, cum examen ignis, de quo plura Pinius, praecessisset. Aliud simile examen de officio Ambrosiano refertur a Mabillonio tom. I Mus. Ital. part. II, et a Landulpho Seniore lib. II Histor., cap. 4 et 10, apud Muratorium tom. IV de rerum Italic. [Col. 0683B] Scriptor. Anno 1090, in concilio Legionensi aboliti fuerunt characteres Gothici, quibus ecclesiastica officia ex veteri more scribi consueverant. Florezius tom. III, pag. 188, advertit officium Romanum etiam in Hispania vocatum fuisse Gallicanum, quia in Gallia prius receptum fuerat, et, ut in Hispania reciperetur, reginae regum Hispanorum uxores, quae e Gallia venerant, Almodis, Ermissenda, Agnes et Constantia, contenderant.

64. Retento, ut dixi, in nonnullis urbis Toletanae ecclesiis officio Mozarabico, Mozarabibus, qui suo veteri ritu vivebant, plura indulta fuerunt privilegia saeculis XII, XIII, XIV, XV, quae Pinius late recenset: quamvis saeculo XII Eugenius pontifex III Mozarabes ad officium Romanum pellicere frustra tentaverit. [Col. 0683C] Procedente autem tempore ritus ecclesiasticus Mozarabum etiam in illis ecclesiis, in quibus conservatus fuit, languere coepit, ac solum paucis quibusdam statis festisque diebus adhibebatur, ac caeteris Romanus ritus, qui paulatim irrepserat, frequentabatur. Primus Joannes de Tordesillas, episcopus Segoviensis, anno 1436, ut Florezius refert, officium Gothicum stabilire conatus est, erecto in ecclesia S. Mariae de Aniago collegio, quo sacra ritus Mozarabici instaurata celebrarentur. Sed non diu id consilium viguit, eo collegio ad Carthusienses anno 1441 translato. Gloria igitur tota liturgiae Mozarabicae, 126 quae jam pene collapsa erat, instauratae, cardinali Francisco Ximenez de Cisneros debetur, ut notum est; cujus exemplum nonnulli postea [Col. 0683D] Salmanticae et Vallisoleti imitati sunt, summis pontificibus regibusque Hispaniae summopere faventibus. Recensentur a Pinio personae illustres quae missam Mozarabicam Toleti sua praesentia honorarunt usque ad annum 1723, et Viri virtute ac litteris insignes, quos congregatio pastorum ac beneficiatorum Mozarabum Toletana habuit, usque ad annum 1706.

65. Exhibetur deinde a Pinio officii Mozarabici et singularum ejus partium notitia ex Eugenio Roblesio apud cardinalem Aguirrium. Liber Hispanicus Roblesii ad manum mihi est hoc titulo: Compendio de la Vida, y hazañas del cardenal Don Fray Francisco Ximenez de Cisneros; y del oficio y misa muzarabe. Por el maestro Eugenio de Robles, cura [Col. 0684A] proprio de S. Marcos, y capellan en la capilla de los Muzarabes en la santa Iglesia de Toledo. MDCIIII. In fine: En Toledo por Pedro Rodriguez, impressor del rey: liber in-4, dicatus D. Bernardo de Sandoval y Rojas cardinali, archiepiscopo Toletano. Praecedit quaedam elegia P. Hieronymi Romani Higuerae, sic satis elegans, in qua homo minime quidem indoctus, sed commentis ad aeternam infamiam maxime deditus, opinionem suam de officio Mozarabico his verbis expressit:

Muzarabumque liber per te velut altera phoenix
   Damna senectutis ponit in orbe volaus.
Est opus hoc, Isidore, tuum, manus aurea tantum
   Hoc tua victurum secla peregit opus.
Ea quae Roblesius de officio Mozarabico disseruit, excerpta et in Latinum sermonem conversa exstant [Col. 0684B] in Bibliothecae Patrum Bignaeanae supplemento, inde recusa a Blanchino post tractatum Pinii historico-chronologicum de Re liturgica.

66. Kalendarii antiqui fragmentum, quod Franciscus de Pisa Toleti anno 1593 typis vulgavit, ad examen Pinius revocat, et kalendario Bucheriano, quod vocant, excepto, antiquissimum aliorum omnium quae exstant, esse concludit, vel certe nulli antiquitate cedere. Conjicit exaratum saeculo V exeunte aut VI ineunte. Habeo tamen, quod moneam, jam nunc viros doctos dubitare num genuinum monumentum sit ejusmodi kalendarii fragmentum, a Pisa editum. Illud mihi certum non potuisse hujuscemodi kalendarium scribi ante saeculum VII, nam festum Circumcisionis in libris Officiorum S. Isidori, [Col. 0684C] qui anno 636 decessit, non recensetur: neque 127 celebrari coepit in Hispania nisi post obitum Isidori, aut solum paulo ante obitum, ut cap. 71 animadvert. De kalendario Pisae confer praefationem eminentissimi D. D. cardinalis Lorenzana ad breviarium Mozarabicum.

67. Plura alia addit Pinius de kalendario quo hodierni Mozarabes utuntur, de praeparatione proxima sacerdotis ante missam, de missae idea ac caeremoniarum descriptione: de Missali offerentium, quod est veluti Ordinarium istius sacrae liturgiae. Denique post exemplum horarum et missae Mozarabicae ex festo S. Jacobi Missale Mozarabicum jussu cardinalis Ximenii editum cum Gallicano confertur, liturgiae Mozarabicae cum Gallicana antiqua consensus [Col. 0684D] ac di sensus exponitur; ac Bruni opinio rejicitur, qui liturgiam Mozarabicam a Gallicana exemplar seu formam accepisse contendit. Accedit notitia et descriptio tomorum mss. Mozarabicorum qui Toleti asservantur, ex Petro Camino Velasco, ecclesiae parochialis S. Sebastiani Mozarabum in eadem urbe rectore, una cum variis observationibus.

68. Tomi octo Mozarabici a Camino recensentur. »1. Missale Muzarabum pars 1 Gothic. (fortasse Gothico charactere) continens missas a Paschate usque ad Pentecosten. 2. Missale Muzarab. pars altera gothica, continens missas de tempore et sanct. 3. Missale Muzarabum pars altera Gothic., continens varias missas sanctorum et quotidianas. 4. Missale [Col. 0685A] Muzarab. pars altera Gothic., continens missas sanctorum et officia. 5. Missale Muzarab. pars altera Gothic., continens missas beatae Mariae Virginis a sancto Ildefonso compositas. 6. Breviarium Muzarab. pars 1 Gothic., continens part. psalter. cantic. et hymn. 7. Breviarium Muzarab. pars altera Gothic., continens part. psalter., officia propr. sanctor. et hymn. 8. Breviarium Muzarab. pars altera Gothic. Quadragesim.«

69. In secundo Codice exstat missa de Cathedra S. Petri Antiochiae, et in ejusdem missae oratione prima, quae vocatur missa, et incipit, Diem in quo beatissimo Petro, etc.; littera prima D singulari forma exarata est, in cujus circulo superiori inscriptio haec characteribus Gothicis exprimitur: Elenus [Col. 0685B] abbas etsi indignus scripsit. De hoc Eleno abbate nihil certum scitur. Equidem dubitabam an ita oporteret legi, Telenus abbas etsi indignus scripsi; nam cum litterae omnes circulo comprehendantur, potest initium duci vel 128 a T, vel a E. Aeque autem obscurum est Teleni atque Eleni nomen. Ex hoc eodem Codice exhibetur specimen characterum desumptum ex celebri missa S. Martini, de qua agit etiam Benedictus XIV, lib. I de Beatif. cap. 5, n. 5. In Missali vero Mozarabico, inquit, edito per cardinalem Ximenium, cujus usus, si additamenta posteriora dempseris, ante aetatem quoque S. Isidori Hispalensis viguit non in Hispania modo, sed in aliis etiam regnis, exstat antiquissima missa S. Martini Turonensis, quam inde magna ex parte exscripsit cardinalis [Col. 0685C] Bona, etc. In Codice 5 sunt missae de beata Virgine, a S. Ildefonso compositae, de quibus Nic. Antonius et alii. Animadvertit Caminus missas de Annuntiatione, Nativitate et Assumptione Deiparae, quae inveniuntur in hoc Codice, insertas esse Missali Mozarabico Ximenio, sed non eo ordine ac forma qua exstant in Codice Gothico, neque ita uberes. Characteres Codicis sunt majores ac rudi modo formati, ut sine magno labore legi non possint: scriptura ductu continuo constat, neque occurrunt lusus quidam calami, qui in aliis Codicibus Gothicis descriptis observantur. Censet Caminus exemplar hoc esse transcriptum ipsis proxime sancti Ildefonsi temporibus. Codex 8 recentioris temporis est, colore nigro ac rubro exaratus, perfectiori charactere, [Col. 0685D] membrana nitida. Rubrica haec apponitur sine anno: Finit hic liber, Deo gratias, regnante domino Adefonso, per manus Ferrand Joanniz presbyteri ecclesiae sanctarum Justae et Rufinae civitatis Toleti in mense Aprilis. Suspicor exaratum Codicem regnante Alfonso VI, postquam Toletum a Mauris recepit, scilicet exeunte saeculo XI, certe non ante expugnationem Toleti.

70. Quam esset optandum ut omnes ejusmodi Codices eo ordine quo exarati sunt, nulla vel minima re praetermissa, typis excuderentur! In Prudentianis num. 104 monui praefectum bibliothecae S. Genovefae Parisiis, abbatem S. Leodegarii (Saint-Leger) ex epistolis Burrielii, non satis bene intellectis, [Col. 0686A] asserere, officium Gothicum, a cardinali Ximemo editum, in re ipsa et substantia differre a Codicibus Gothicis mss. Toletanis. Id enim innuere videtur cardinalem Ximenium novum quoddam officium concinnasse, quod pro Gothico venditaverit: cum contra certum sit formam ac substantiam antiquissimi officii Gothici in Breviario Ximenio conservatam, neque magis Breviarium Ximenium ab antiquo Gothico differre, 129 quam Romanum hodiernum Breviarium a veteri differat. Caeterum cum in hoc genere officiorum nova quaedam subinde invecta fuerint, alia omissa, nonnulla in meliorem formam redacta, et cardinalis Ximenius non sibi proposuerit totam antiquitatem officii Gothici veluti ordine chronologico nobis repraesentare, sed ex variis quae aderant [Col. 0686B] voluminibus partim antiquissimis, partim recentioribus, ea seligere quae officio Mozarabico ordinando atque in unum corpus compingendo magis accommodata viderentur, id quidem effecit quod conatus est, ut sacerdotes Mozarabes leviori quam ante labore ritus suos peragere valerent: at viris criticis, qui non solum antiqua a recentibus discernere amant, sed antiquiora cum minus antiquis conferre, nihilque prorsus antiquitatis ecclesiasticae ignorare, adhuc desiderandum reliquit, omnes hujusmodi Codices in publicam lucem prodire, ut Orationale Gothicum a Blanchino, et plura alia missalia, antiphonaria et hymnaria a Mabillonio, Ven. cardinale Thomasio, Muratorio et aliis edita sunt.

71. Cur enim tandiu latent missae de beata Virgine, [Col. 0686C] quas S. Ildefonsus composuit? Etsi enim magna earum pars in Breviario Ximenio exstat, at, ut ex Camino discimus, diverso ordine ac forma in hoc Breviario sunt, ac breviores, quam in Codice vetustissimo saeculi VIII aut IX. Juvaret etiam certo scire quaenam sunt ipsa verba S. Ildefonsi, ex iis quae missali inserta sunt. Codex 2 gothicus continet, ut Caminus aiebat, varias missas sanctorum et quotidianas. In Missali Ximenio nulla est missa quotidiana, hoc saltem nomine expressa: ex quo suborta difficultas est, quam supra attigi, quid Samson abbas Cordubensis nomine missae quotidianae intelligeret. Eminentiss. cardinalis Lorenzana in nova editione Breviarii Mozarabici, quantum quidem ejus instituti ratio permittebat, qua praecipue commodo sacerdotum [Col. 0686D] Mozarabum, divinas laudes persolventium, prospexit, majus quoddam lumen antiquitati donavit. Nam Psalterium Gothicum cum canticis et hymnis edidit, prout in veteribus membranis reperitur, ex Codice, quem Caminus nota numeri 6 indicavit, et fortasse etiam ex seq. 7.

72. Haec est inscriptio Psalterii: In nomine Domini incipit liber psalmorum secundum David prophetam. Prophetia de Domino Jesu Christo, sive fructu justorum et interitu impiorum. Incipit primus psalmus. Antiphona. In lege Domini fuit voluntas ejus die 130 ac nocte: in lege ejus meditabitur. Beatus vir qui non abiit in consilio impiorum, etc. Finito Psalmo XL, Explicit liber primus, Incipit liber secundus. Sic liber [Col. 0687A] tertius post psalmum LXXI. Liber quartus post psalmum LXXXVIII. Liber quintus post psalmum CV. Post psalmum CLI, Explicit liber psalmorum. Incipiunt cantici. Canticum 51 Salomonis est In sacratione basilicae. Canticum Tobiae est de Restauratione basilicae. Num. 55 Incipiunt cantici in Cotidiano. Canticum Moysi, etc. Ultimum canticum est 77. Canticum angelorum de nativitate Christi. Gloria in excelsis Deo, et in terra pax hominibus bonae voluntatis, etc. Finiunt cantici. Incipit prologus hymnorum. Sunt 30 versus male Latini, mendose exarati, ametri instar hexametrorum et acrostichi, ex quorum primis syllabis elicitur: Mauricus obtante Veraniano edidyt. Sententia eorum ex concilio Toletano IV, can. 13, et ex S. Isidoro deprompta est. Ita ergo habet.

[Col. 0687B] Miracula primaeva ymnorum modula clara
Angelica promserunt, nascente Domino, ora
Videlicet paucis infusa celitus dona
Resumeret terrestri pastorum acie visa.
In veteri jam quidem ymnorum reculserant [Forte refulserat] ordo
Cum trium ora jubenum fornacis igne devicto
Veterique Patri, Filio jam tunc et ipsis adjuncto
Sumserunt ymnum laudium cunctorum vite quod alto
Olimpiadis ambitu quodque terreni circuitus giro
Beato tamen cetui quam cuncto elemento creato
Toth sacra toth rura ymnisabere arte camena.
Ad nunc quod celebrat per tot pie orbe difusa
Nitens Ecclesia divino sacramento locata
Tandenque et Redemtor sacrum cene tempus adimplens
Eterno sit Patri ymnum concentum Apostolico solvens
Vestigia beata orationis causa convertens
Exiit in montem quoevum exorare Parentem
Rector quoque fidei et cunctis per secla Magister
Admonet et Paulus ut psalmis loquamur et ymnis:
Nam ex hoc surrexit sacrata dogma ymnorum
[Col. 0687C] Ilario papa Ambrosio ceterisque more istorum
Ad laudem divinam ymnorum sic condere modos
Nunc laudes Domini nunc martyrum narrare triumphos
131 Omnemque celibem dirivare vocibus sonos
Et dulces reddere factori omnium melos.
Dei summa gloria laus et letitia constat
In his et Trinitas laudatur et Ecclesia fraglat.
Dum ymnum dicimus honorem et gloriam damus
Ymnum dum canimus Ecclesia vota monstramus.
Tandem et omnium finem noxiarum obtamus.

73. Titulus Hymnarii est, Incipiunt ymni de toto circulo anni. Ymnus de adventu Domini, et sanctorum festivitate ter mistus, qui in matutinum dicendus est, quando Adventu Domini incipitur. Gaudete flores martyrum,---Salvete plebes gentium, etc. Fortasse legendum Adventus pro Adventu. Mendum quoque videtur ter mistus. Post hymnos sunt horae: Incipit Aurora, quae ante primam recitatur in diebus feriis per totum [Col. 0687D] annum. Succedunt Prima, Tertia, Sexta, Nona, Completoria: et post Completoria quaedam preces, miserationes, benedictiones, aspersio aquae benedictae, etc. Quae omnia eodem Codice cum hymnis contineri, non obscure colligitur ex praefatione Eminentiss. cardinalis Lorenzana ad Breviarium Isidorianum pag. 18.

74. Quo tempore hic Codex exaratus fuerit non constat: Maurici, qui scripsit, et Veraniani, qui scribi voluit, nomina aliunde ignota sunt. Character saeculum XI circiter arguit, neque ab ea aetate versus, hymnario praemissi, abhorrent. Sed dubitari adhuc potest an Codex ex alio antiquiori Gothici imperii descriptus fuerit. Quod attinet ad psalterium, certa negandi haud occurrit ratio. Sed hymnarium quidem, [Col. 0688A] et alia quae accedunt, posterioris sunt temporis. Doctissimus editor advertit in hymno S. Tyrsi deesse quatuor versus, in Breviario Ximenio admissos, quibus mentio fit Cixilae, scilicet,

Templum hoc Domine Cixila condidit
Dignam hic habeat sortem in aethera
Cum summis civibus cantica praecinat,
Gaudens perpetuis seculis omnibus.
Florezius, qui hos versus in antiquissimis mss. Toletanis exstare credebat, et aliunde nulla officia propria in Breviarium Gothicum post Arabum in Hispaniam adventum admissa fuisse contendit, multus est tom. V, pag. 345, in exponendis his versibus, ne Cixila nominatus intelligatur esse episcopus Toletanus, qui Vitam S. Ildefonsi saeculo VIII scripsit.

75. Fortasse in Breviario Ximenio hi versus recepti [Col. 0688B] sunt ex 132 Codice Gothico n. 7, in quo hymnos quoque reperiri ex Camino discimus. Verum etiam si eos versus in aliis Codicibus ab alicujus interpolatoris manu esse credamus, tamen in hymnario, quod Mauricus exaravit, multa sunt monumenta quae temporibus Gothicis recentiora videntur. Nam, ut omittam eos hymnos, in quibus satis clare jugi Saracenici fit mentio, quod Florezius inficiari laborat, juvat advertere, pag. CV, primum hymnum de Sanctis esse Sanctorum meritis inclyte gaudia, etc., ubi legendum inclyta gaudia; hic enim est ille hymnus quem Hincmarus in libro de non trina deitate recentem dicit, et de cujus clausula Te trina deitas, unaque poscimus, quae ita etiam in Breviario Mozarabico legitur, litem Gothescalco intentavit. Scribebat autem [Col. 0688C] Hincmarus saeculo IX progrediente. Plura de tota hac controversia dixi in Hymnodia Hispanica num. 234, dissertat. pag. 205. Nunc addendum Hincmarum deceptum fuisse, quod hymnum, Sanctorum meritis, recentem crediderit, non quia in hymnario Mozarabico reperitur, sed quia primus hic versus a Juliano Toletano allegatur in opere de Arte grammatica nondum publici juris facto, de quo agam cum cap. 103 Codicem Palatinum 1746 describam.

76. Post completoriam haec est rubrica: In diebus vero sabbatorum vel praecipuarum festivitatum, finitis in ordinem psalmis completorii secundum usum modernorum, ut dictum est, dicitur istud responsorium et alia quae sequuntur. Vides jam in hoc Codice [Col. 0688D] mentionem fieri usus modernorum. At quinam sunt hi moderni? Fortasse Mozarabes aliqui usus ejusmodi auctores. Sed verius credo indicari usum eorum qui ritum Romanum sequerentur. Nam, ut ego conjicio, Codex hic exaratus fuit post recuperatam a Christianis urbem Toletanam. Huc enim pertinent hymni in ordinatione regis, in natalitio regis, hymnus de profectione exercitus, qui usque in reversione dicendus est diebus litaniarum: in quo haec inter alias est stropha:

Ut tanquam vituli plebs tua commeans,
Ex grege fidei ausibus liberis
Gentes barbaricas cornibus ventilet,
Ac planta terat impios.
Quae certe Toleti cani non poterant, nisi cum reges [Col. 0689A] Christiani jam ibi imperabant, et contra aliarum provinciarum Mauros arma et exercitus movebant.

77. Ut autem in hoc Codice multa sunt quae, Gothis in Hispania rerum potientibus, nondum in officia ecclesiastica immissa fuisse 133 videntur, ita alia sunt quae in Breviario Ximenio desiderantur. Sunt enim hymni quotidiani dominicales, quotidiani vespertini, De duodecima, Ante completa, De prima vigilia, Ad quietem, Ad medium noctis, Ad nocturnos, Ad galli cantum, Ad pullorum cantum, Matutinarii quotidiani, De quarta, De quinta, De Septima, De octava, De decima, De undecima, iterum De duodecima; et ultimus hymnus est Ad vesperum. Plerique hi hymni in Breviario Ximenio praetermissi sunt. Florezius tom. III Hisp. sacr. pag. 247, advertit sextam [Col. 0689B] orationem in missa Post pridie supponere praecessisse Pridie: nullum autem a se Toleti inventum exemplar vetus Missalis Offerentium, sive ordinarii, ex quo agnoscere potuisset an olim Pridie praecesserit: in titulo vero Post pridie omnes mss. Codices, quos vidit, consentire. Asserit Breviarium et Missale Ximenianum multis scatere erroribus partim incuria typographi, partim Codicum depravatione. Neque tamen Ximenius fucum facere voluit, quasi officium Gothicum eo omnino ordine, quo a veteribus observabatur, repraesentaret.

78. Perspicua est prima Breviarii rubrica. »Regula. Incipiunt horae canendae, vel recitandae secundum regulam maximi doctoris Hispaniae beatissimi Isidori ac egregii confessoris Ildefonsi Toletani praesulis [Col. 0689C] magistri, non PROUT ANTIQUI EA REGULA FRUEBANTUR SIMPLICITER, SED SECUNDUM QUID: nam antiquitus duodecim erant horae assuetae in die, ut in libris antiquis ostenditur, praeter quaedam alia quibus ipsi antiqui utebantur in nocte, scilicet in principio noctis et ante lectum, et in aequinoctio, sive in medio noctis et in surrectione lecti; quae quidem apud modernos abjecta et resecta sunt: sed eo modo quo moderni eam prosequuntur et exercent, prout in processu patebit. Et quia pauci sunt qui ordinem ipsarum horarum custodire et ordinare sciant propter negligentiam et multorum incuriam, eo quod non curant nisi de redditibus Ecclesiae recipiendis; et quia plura bona aedificia de facili corruunt post multum temporis lapsum, nisi sibi remedium adhibeatur: idcirco quidam imperitus clericus et indignus, considerans [Col. 0689D] istud opus sanctum ac plenissime devotum, et a tanto praesule divina mente gratia editum, ne evanescat, sed in memoriam hominum redeat, tactus motu et instinctu pietatis, ad laudem et gloriam Trinitatis, et Jesu, et Mariae matris, et honorem summi praedicti confessoris, et ad illuminationem praesentium clericorum et futurorum, juxta suae scientiae 134 paupertatem et sui intellectus imbecillitatem, divino auxilio invocato, eoque praefulgenti, hanc normam, prout sequitur, condere laboravit, et de littera Gothica hunc Codicem transtulit et transportavit.«

79. Hinc discimus clericum, qui Breviarium Mozarabicum Latinis characteribus exaravit ordinemque recitandi praemisit, officium ea forma exhibuisse quam [Col. 0690A] tunc Mozarabes adhibebant, sed aliam tamen antiquiorem in vetustis libris exstantem agnovisse. Colligitur etiam eum clericum non jussu cardinalis Ximenii, sed privato consilio e characteribus Gothicis Breviarium ad characteres Latinos transtulisse, ut commodo Mozarabum sacerdotum consuleret. Ac fortasse hujusmodi exemplar Ortizio, qui Missale et Breviarium typis excudenda curavit, normam quamdam praebuit, ut collatis membranis antiquis opus exactius redderet.

80. Quoniam vero constat in officio Mozarabico, quale nunc habemus, veterem ordinem non plene servari, multa ex mss. antiquis praetermissa, alia addita, utilissimum esset, quod Burrielius optabat, collectionem omnium, quotquot exstant, Codicum [Col. 0690B] vetustioris liturgiae Gothicae notis illustratam exhibere: siquidem, ut advertit, praeter octo illos Codices, quos Caminus descripsit, tres alii sunt in ecclesia Toletana, ac quaedam aliorum fragmenta, alii existunt in monasterio Caradignae, sive de Cardeña, e quibus Berganza nonnulla selegit et excerpsit. Alios in aliis monasteriis servari quis dubitet? Huc etiam pertinere putat Burrielius quidquid sub Gallicani ritus veteris titulo hactenus editum fuit: nam Orationale Gothico-Hispanum a Blanchino vulgatum certissime nostrum est. Montfauconius in Biblioth. Mss. e bibliotheca Coisliniana San-Germanensi indicat Codicem 1297. Breviarium S. Isidori Hispalensis, quod Mozarabicum dicitur. Florezius tom. X exhibet inter appendices hymnum Gothicum S. Crispini, magis correctum [Col. 0690C] quam in Breviario Mozarabico, quia, ut ait pag. 85, a P. Martino de Roa collatus fuit cum mss. Codicibus Cordubensibus. Et Cordubae quidem adhuc aliqua hujusmodi Officii Mozarabici monumenta asservari persuasum habeo. Utinam quatuor illi Codices, qui in concilio Mantuano exhibiti ac probati sunt, alicubi inveniri possent. Hi libri ita in Veteri Instrumento recensentur, Unum fuit ordinum majoris Albaidensis coenobii, ubi continetur baptismum et sepultura, 135 alium librum orationum de monasterio Iraze, et librum missale fuit de Sancta Gemma, et librum antiphonarum de Iraze.

81. Conferenda praeterea erunt quaevis alia etiam externa monumenta, quibus Mozarabicum Officium aliquomodo illustrari possit. Quaedam ego hic proferam [Col. 0690D] apud auctores qui de Isidoriana liturgia agunt, non obvia. Primum petitur ex historia monasterii S. Joannis Reomaensis, a Petro Roverio Soc. Jesu illustrata, ubi pag. 177, quaedam visio narratur ex qua colligitur jam ab anno 1018 nonnullum usum viguisse in Hispania celebrandi festum SS. Trinitatis Dominica prima post Pentecosten, quod universa Ecclesia postmodum probavit. Addit Roverius pag. 587, »Quae res sanctorum Hispaniae sacerdotum, qui illud tanto ante mirifice probarunt, judicium vehementer commendat.« Visio haec erat: »Subito repletus est totius ejusdem Ecclesiae ambitus viris scilicet vestibus albis indutis, ac purpureis stolis insigniter, etc. Erat autem dominica dies octava Pentecostes, etc. Coepit interea qui praeerat episcopus, [Col. 0691A] super altare S. Mauritii martyris missarum solemnia, ejusdem Trinitatis antiphonam intonans, celebrare. Interim vero percunctatus est supradictus frater (Vulferius monachus, cui visio repraesentabatur) qui, aut unde essent, pro quave causa illuc devenissent, cui satis leniter tale dederunt responsum. Professionem, inquiunt, Christianitatis gestamus, sed ob tutelam patriae catholicaeque plebis defensionem gladius nos in bello Saracenorum separavit ab humanorum corporum habitatione, etc. Praeterea is qui missarum explebat officium, finita oratione dominica, pacem omnibus dans, misit unum, qui ipsi fratri pacis osculum daret.« Caeterum in Missali et breviario Mozarabum missa SS. Trinitatis locum non habuit, ut notat Lesleus pag. 554, neque ritus dandi [Col. 0691B] osculum pacis post orationem dominicam proprius est Mozarabum, qui ante consecrationem munerum pacem faciebant ut idem Lesleus docet pag. 540.

82. Alterum: abbas S. Leodegarii anno circiter 1787 edidit folium quoddam inscriptum, Particularités littéraires sur la liturgie Mozarabe, etc. Scilicet ex Burrielii epistolis jam editis, quod ipse ignorabat, altera ad P. Franciscum Rabagum, altera ad D. Petrum de Castro. In fine autem quaedam ipse addit ex opusculo Latino, Divisiones decem nationum totius Christianitatis Romae per Joannem Besicken et Sigismundum Mayer 1494, Junii 16, in-8, quod Patri 136 Audiffreddo, auctori Catalogi editionum Romanarum saeculi XV ignotum fuerat. In eo opusculo haec sunt de Mozarabibus, qui decimam nationem [Col. 0691C] constituunt: »Mozarabes hi olim fuerunt multi numero in partibus Africae et Hispaniae, sed modo sunt pauci: sunt enim dicti Mozarabes, quod modos Christianorum de Arabia in multis tenebant. Isti utuntur in divinis officiis lingua Latina, et obediunt Romanae Ecclesiae et praelatis Latinorum, et conficiunt in azymo, ut Latini, sed in multis discrepant a Latinis; quod in divinis officiis habent horas valde prolixas; quod cum dies naturalis dividitur in viginti quatuor horas diei et noctis, tot officia habent, sive horas, et psalmos, ac hymnos, ac certas orationes habent, et nimis prolixas, quas non dicunt more Latinorum: nam illud quod Latini dicunt in principio, ipsi dicunt in fine, vel in medio. Sacramentum Eucharistiae dividunt aliqui in septem partes, aliqui [Col. 0691D] in decem. Est natio valde devota: in matrimonio non conjunguntur nisi personis suae gentis, sive nationis, inter quas femina, amisso primo marito, nunquam conjungitur alteri, sed permanet in castitate perpetua.«

83. Alii etiam auctores de Mozarabibus Africae loquuntur, quasi ritus eosdem ac Mozarabes Hispani, servarent. Jacobus de Vitriaco in Historia Orientali cap. 81, edition. Duacensis 1597, »De Mosarabibus. Illi vero Christiani qui in Africa et Hispania inter occidentales Saracenos commorantur, MOSARABES nuncupati, Latinam habent litteram, et Latino sermone in scripturis utuntur, et sanctae Romanae Ecclesiae, sicut alii Latini, cum omni humilitate et [Col. 0692A] devotione obediunt, ab articulis fidei vel sacramentis in nullo deviantes. Constituunt autem sacramentum altaris de pane azymo, quemadmodum Latini. Sanctam autem Eucharistiae formam quidam eorum in septem partes dividunt: alii vero in novem; cum tamen Romana Ecclesia, et alii eidem subjecti, ipsam Eucharistiam in tres tantum portiones partiantur. Hujusmodi autem partitio cum non sit de substantia sacramenti, non variat vel impedit virtutem sacramenti.«

84. Brevius haec Sanutus lib. III, part. VIII, cap. 4, »Sunt et alii Christiani, qui in Africa et Hispania inter occidentales Saracenos commorantur, Mosarabes vocitati, qui Latina littera et sermone in scripturis utuntur divinis, sanctaeque Romanae Ecclesiae, [Col. 0692B] sicut caeteri Latini, cum omni devotione et humilitate obediunt, ab articulis fidei vel sacramentis Ecclesiae in nihilo deviantes: Eucharistiam tamen 137 dividunt in partes septem, nonnulli vero in novem, quod cum accidat sacramento, veritatem et virtutem non impedit sacramenti.«

85. Ab Hispanis ipsis, qui a Saracenorum jugo liberi erant, Mozarabes tanquam natio quaedam separata censebantur. Auctor coaevus Vitae S. Theotonii, prioris monasterii Conimbricensis S. Crucis, saeculo XII, apud Bolland. 18 Februarii, cap. 2, part. II, ita narrat: »Cum ergo Alphonsus, nobilis Infans Portugalliae, versus remotiorem Hispaniae partem, quae Hispalis dicitur, ducto exercitu, pene totam Saracenorum provinciam depraedatus fuisset, viri [Col. 0692C] bellatores ejus, inter infinitam praedam, quamdam Christianorum gentem, quos vulgo Muzarabes vocant, inibi sub ditione paganorum detentos, sed tamen utcunque Christiani Numinis usum observantes, pariter captivarunt atque jure bellantium subjugarunt.«

86. Aliud liturgiae Gothicae documentum exstat in epitome Historiae universalis Joannis Laziardi Coelestini usque ad obitum Pii III, edita Parisiis infol., cujus scriptoris Fabricius in Bibl. med. meminit. Vossius pag. 666 observat magnam hujus operis partem ad verbum descriptam ex Breviario historiali, quod Anonymus Gallus anno circiter 1428 se ex Landulpho Sagace aliisque contraxisse profitetur, typis exscriptum Pictavis 1479. Laziardus [Col. 0692D] ergo cap. 53 haec habet: »Hujus pontificis (Deus dedit) tempore duo doctores Ecclesiae de provincia Hispaniae floruerunt: unus fuit Braulio Caesaraugustanus, alius fuit Isidorus Hispalensis episcopus, de quo quaedam historiae narrant ipsum fecisse officium missae in dicta ecclesia Hispalensi, in qua plura dicunt et legunt diaconi et sacerdotes; et sunt in officio dictae missae duo miranda. Unum est quod cum levatur eucharistia, diaconus cantat alta voce versus ad populum, dicens: Videte, in quem creditis. Quando autem cantatur Pater noster in missa, quot sunt ibi clausulae, tot sunt responsiones a clero: unde cum cantatur Pater noster, qui es in coelis, sanctificetur nomen tuum, totus chorus respondet, [Col. 0693A] Amen. Cum autem additur, Adveniat regnum tuum, fiat voluntas tua, sicut in coelo et in terra, chorus similiter respondet, Amen. Sed cum subjungitur, Panem nostrum quotidianum da nobis hodie, respondet chorus cum modico cantu, Qui est Deus. In omnibus autem sequentibus clausulis respondet chorus, Amen. Multaque alia sunt in dicto officio aliena a nostro usu.«

87. De collectionibus duabus rerum liturgicarum, quarum altera 138 Josephi Aloysii Assemani edi coepta fuit, sed abrupta atque imperfecta mansit, altera tantum promissa P. Emmanuelis de Azevedo, agit Zaccaria tom. I Bibl. liturg., cap. 2, lib. I. Assemanus in praemissa epistola ad Clementem Argenvilliers, postea cardinalem, sic ait: »Occidentales [Col. 0693B] porro Ecclesiae, quarum liturgias damus, sunt Romana omnium mater, caput et magistra, Gallicana vetus, Hispanica seu Mozarabum, Mediolanensis seu Ambrosiana, singularesque allae.« Azevedus prospectum suae collectionis hoc titulo edidit: »Synopsis thesauri liturgici antiquiora monumenta complectentis, ad sacros ritus pertinentia.« Tertio tomo liturgias praecipuas a Romana diversas inserere parabat, et in his »Hispanam, Gothicam, Isidorianam, Mozarabicam. Ipsum vero, ait, Missale Mozarabum, ut multorum votis obsecundemus, quod rarissimum est, et liturgiam antiquissimam continet, dabimus integrum. Quam occasionem nacti, Hispanorum hominum pietatem, doctrinam studiumque divini cultus ostendemus. Liturgiae Mozarabicae psalmodiam et Breviarium [Col. 0693C] adjungemus, quale editum olim est a cardinali Ximenes: indicabimus tamen in libri margine orationes quae S. Isidori aetatem vel proxime attingunt, vel sunt fortasse antiquiores. Curam etiam diligentiamque nostram profitemur in erratis emendandis non typographi quidem vitio, sed exemplorum Ximenianae editionis: ad quod praestandum maximum nobis subsidium positum est in Veronensi Orationario Gothico Hispano, a Cl. Blanchino edito tom. I in fine part. I, in comment. ad Opera Ven. card. Thomasii. Accedent etiam ea quae nobis viros cruditissimos ex Hispania allaturos speramus.« Subscribit Azevedus Ex Collegio Romano Kalendis Januarii 1748. Quod Azevedus de Missali Mozarabico edendo cogitaverat, perfecit Lesleus Romae 1755.

[Col. 0693D] 88. Orationarium ritus Gothici Hispani, quod idem Azevedus commemorat, Blanchinus notis suis illustravit, quas alicubi corrigi oportere Hernandezius in suis observationibus ad prospectum ms. editionis Isidorianae a Zaccaria promissae, monuit. Praemisit autem Blanchinus non solum Pinii tractatum de liturgia antiqua Hispanica, sed etiam ordinem divini officii Gothici Mozarabum ex Roblesii libro de Vita cardinalis Ximenii, specimen characterum Codicis antiquissimi Veronensis, quo orationes Gothicae continentur, et Cajetani Cennii judicium de hoc libello orationum ex tom. I Antiquit. 139 eccles. Hisp., pag. 28 et seqq., quod a Florezio jure reprehensum castigatumque fuit tom. III Hisp. sacr., ubi hymnum [Col. 0694A] officii Mozarabici in laudem S. Jacobi invasione Maurorum antiquiorem esse tradit.

89. Habeo in schedis Zaccarianis judicium ms. marchionis Maffei de eodem Codice Veronensi orationum officii Gothici, quod cum aliis communicare placet. Descripturus Maffeius Codicem 184 Capituli Veronensis haec annotavit.

90. Christianorum sacerdotum erga omnipotentem Deum religionis testificatio et cultus duobus praecipue constat, liturgia et officio; quibus administrandis a vetustissimis usque temporibus duo praesertim libri adhibiti sunt, quos nunc Missale et Breviarium nuncupamus. Quam remotae aetatis in hac bibliotheca missalis liber supersit vidimus; videamus modo, aut aequali, aut majori vetustate praestans in eadem breviarium superesse. Ille quidem uncialibus litteris conspicuus est; hic autem forma pene quadrata, [Col. 0694B] ubi lemmata excipias, cursoriis characteribus constat, minusculis paucis admistis; nihilominus sexto vel septimo elaboratum saeculo argumenta comprobant omnia. Hunc olim cum percurrerem Codicem, magnaque ex parte exscriberem, in celeri scriptura intelligenda tirocinium me ponere memini. Ecclesiasticum officium exhibet non in Veronae, nec in Italiae usum concinnatum, sed Hispanicum. Illud ipsum est cui Mozarabici adhaesit nomen. Codicis antea ignotissimi notitiam communicavi anno 1732 in Veronae illustratae parte III, pag. 250, ubi haec inter alia: Contiene il Breviario Mozarabico, quale per le notizie che si hanno, non si vede altrove nella sua antica purità essendone più volte stati ricercati indarno dai dotti in ogni parte esemplari. Lo stampato per ordine del cardinal Ximenes, è pieno d'aggiunte, ed accommodato a divini uffici posteriori. Quae deinde inter opuscula ecclesiastica Historiae Theologicae adjecta protuli, ostendere non piget. In hoc libro, etc.

91. In eodem volumine scripturae specimen repraesentavi [Col. 0694C] tab. 4, num. 18, B pro V consonante in hoc ms. fere semper, ut in aliis ab Hispania profectis. Post annos aliquot a vulgata per me codicis notitia ejus exemplum ad Cl. Patrem Blanchinium Romam transmissum fuit, qui integrum diligenter edidit, cardinalis Thomasii operibus adnectens, et amplum Pinii de Liturgia Hispanica tractatum ibidem recudens, in quo tamen de missa, non de Breviario erudite disseritur. Collectionem hanc libellum editio denominat, cum tamen orationes plus mille contineat, quarum trecentae circiter in vulgato Mozarabico desiderantur. Has tantummodo emittere constitueram, sed omnes P. Blanchinium emisisse magis approbo, praecipue ob summam librorum Ximenii cardinalis jussu cusorum paucitatem et infrequentiam. In editione diphthongus ac perpetuo repraesentatur, at in Codice exsulat, et e semper scribitur. Quomodo ab Hispanis hae membranae multis abhinc saeculis Veronam accesserint, quis divinet? Ad Tarraconenses pertinuisse, S. Fructuosi quae memoratur [Col. 0694D] ecclesia videtur innuere, sed ad sanctam Leocadiam 140 oratio, quae cum aliis trigenta affertur, Toletum indicat; dicitur enim, quamvis incorrecte, Honor sepulcri ejus humanis obtutibus praestatur obsequendus honorifice aperitur. Officium totum brevius peragebatur: orationum clausula per Dominum nostrum adest nunquam. Rogationes non memorantur, nec quatuor temporum jejunia. Dominica ante Quadragesimam In carnes tollendas vocatur. Sub cujusvis matutini finem oratio habetur Completoria, et in populum benedictio. Rubrica est, Item completoria post explicitas laudes, quas psallendo vadunt usque ad sanctam Jerusalem, quae in S. Fructuoso dicenda est. Cantus pluries memoratur.

92. Caeterum, ut in regionibus aliis et circa alias res, evenit in Hispania quoque, ut a gentibus quae invaserant et in ea dominabantur ejus liturgiae et ecclesiasticis officiis tribueretur nomen. A Gothis [Col. 0695A] propterea, deinde ab Arabibus denominata sunt; quamvis nec Gothi, nec Saraceni, sed illa Hispanorum veterum pietas et doctrina concinnarint. Gothi et Arabes tunc solum in eumdem sensum conspirarunt, cum religione, et moribus, et sanguine commisto molliti. Hispani evaserant, et jam sanctitate praestabant. Anno 561 sic statuit synodus Bracarensis: Placuit omnibus communi consensu, ut unus atque idem psallendi ordo matutinis vel vespertinis officiis teneatur. Anno 633 celeberrimum concilium Toletanum IV sic decrevit: Unus igitur ordo orandi atque psallendi nobis per omnem Hispaniam atque Galliam conservetur. Unus modus in missarum solemnitatibus; unus in matutinis vespertinisque officiis. Sancto Isidoro, qui huic concilio praesedit, tribuitur propterea Missale et Breviarium, quibus Ecclesiae Hispaniarum exi de usae sunt, ut Nicolaus Antonius adnotat (Bibl. Hisp. l. V, c. 4). Ante concilium illud anno 633 coactum orationes has, matutinum vespertinumque officium continentes, collectas et praescriptas [Col. 0695B] fuisse plura ostendunt, quae tum olim adnotavi, tum nuper. Illud addas nullum hic recenseri officium pro feria sexta sanctae hebdomadae, qui mos nonnullis Hispaniae Ecclesiis ante celebre id concilium in usu erat, sed ab eo improbatus est canone sexto et abolitus.

93. Ut autem adeo vetusti eximiique Codicis integra demum proferatur notitia, quaedam addere par est. Antequam in eo Breviarium incipiat, tres chartae habentur eodem scripturae genere coopertae, septima item quae consequitur pagina. Quamvis autem idem sit in his litterarum genus, obscurior tamen et difficilior scriptura est. Ejus specimen habes in tab. 4, num. 18. Praeposita videntur fuisse folia ista, et cum vacua essent, ab alia exinde manu inordinate et sine ulla titulorum majestate impleta. Orationes et hic multae, sed ad liturgiam, non ad officium spectantes; inter has duodecim ventorum orbis nominibus Latinis et Graecis circum dispositis. [Col. 0695C] Graeca tamen litteris Latinis. Carmina etiam in ventum quemlibet sic exordientia:

Quatuor a quadro consurgunt limite venti

94. Reliqua olim exculpseram, sed cum apographum amiserim, oculis nunc fatiscentibus parco. In infera priori pagina alia manu, antiqua tamen, Sergius Vicidominus sanctcel . . . subnotatur: litterae aliae ante 141 et post visuntur, quarum certam significationem eruere non est. In sexta pagina Hymnus legitur Pange lingua gloriosi praelium certaminis. Sub eo diversa et posteriori manu: Maurizio Canevarius, et fidilocor de amphoravino. De bonello in XX anno Liuprandi regis. Legendum puto de anfor Avino de Bonello. Vigesimus annus Liutprandi in 732 incurrit. Haec libro, jam usu trito, adjecta sunt, et ab Hispania ad Veronenses canonicos jam traducto, neque enim Liutprandi annus extra Italiam adnotaretur. Ex orationibus in his foliis perscriptis priores exhibere non pigeat, nulla emendatione immutatas.


[Col. 0695D] Missa quarte ferie Pasce. Accessuri in Crastinum.

95. »Dilectissimi fratres, ad dominicam caenam ante faciem Jesu Domini ac redemptoris nostri praeveniamus in Confessione cum omni fiducia, et petentes ab illo cum lacrymis, ut expiatos nos ab omnibus criminibus nostris faciat, in crastinum accedere ad calicem suae sacratissimae passionis. Et alia. Non nos abjicias, Jesu vone, in crastinum inbeteratae bestis abfectionem a convibio mense suae. Odie DO [a 1Kb] nobis nubtialis dignitatis vestibulum, cum quo cras laeti accedamus ad tuae passionis epulum praeparatum. Odie sit in novis vera confessio, et cras peccatorum celerrima subsequatur remissio. Odie accipe bota, cras botorum tribue praemia, Odie nos propina gustu tuae dilectionis, et in crastinum adtribue plenitu [Col. 0696A] linem caritatis, conditor et redemptor humani generis, Christe, Filius Dei Patris, concede famulis tuis, ut hodie tam bibentibus, quam Defunctis criminum donetur remissio, qualiter cras in commune sit exultationis omnimode plenitudo. AD PACEM. Praepara nobis tibi, salba cor nostrum, Domine, per Pacis bonum hostiam bibam, ut qui in crastinum sumturi sumus Dominicam caenam, nulla ab invicem conbellamur discordia, set fructu pleni tuae dilectionis summamus in crastinum flumina caritatis, quae profluentia decurrunt he visceribus tuis. INLATIO. Dignum et justum est nos tibi semper gratias agere, Domine sancte, Pater omnipotens Deus, per Jesum Christum, Filium tuum Dominum nostrum, qui pati pro impiis voluit, et pro sceleratis indebite condemnari. Omnium postrema oratio haec est: Omnipotens Deus, qui martirem tuum passionis sanguine decurso ad palmam victoriae perduxisti, presta nobis, ut proceritatis ejus umbraculis protegamur, ne humanae aviditatis incendiis escruciemur.«

[Col. 0696B] 96. Quod Maffeius num. 91 observat, orationale Gothicum Codicis Veronensis ad Tarraconenses pertinuisse, quia in oratione Dominicae ante Quadragesimam, sive in carnes tollendas, mentio fit ecclesiae S. Fructuosi, verum esse videtur; quin obstet quod addit Toletanos indicari in oratione S. Leocadiae. Nam cum officia propria sanctorum agebantur, Gothi, ut in aliis etiam sanctis patet, eas orationes seu preces sumebant, quae ab iis qui praesentes erant ad sepulcra sanctorum honoranda compositae fuerant. Sic enim in officio septem apostolicorum, quod Toleti quoque 142 recitabatur, legitur, in hujus urbis convicinitatem, quod de urbe Accitana, non de Toleto intelligendum est. Mentio vero ecclesiae S. Fructuosi in Dominica ante Quadragesimam omnino arguit [Col. 0696C] Codicem Veronensem pro usu Tarraconensium olim exaratum fuisse. Florezius tom. VIII Hisp. sacr., pag. 184, et in append. I, num. 4, disserit de sermone S. Leandri, ut nunc quidem creditur, in honorem S. Vincentii, qui inter sermones S. Leonis reperitur, et multa ex officio Gothico S. Vincentii ait esse desumpta. Observat Florezius ejusmodi officium S. Vincentii a S. Leandro videri compositum pro ecclesia principe Hispalensi, quae titulo S. Vincentii insignita erat: nam in fine orationis Post sanctus dicitur: Unde precamur, ut istic ubi nobis reposita est ejus reliquiarum portio, erecta sit patrociniis plenitudo. Certe pro una quadam ecclesia haec oratio composita fuit; neque enim credendum est in omnibus Gothicis ecclesiis portionem asservatam fuisse [Col. 0696D] reliquiarum S. Vincentii. Sed procedente tempore, ut dixi, officia quae pro certa aliqua ecclesia digesta fuerant, ab aliis acceptata sunt, quin verborum mutatio aliqua fieret: quod praesertim accidisse puto, cum jam Hispani Maurorum jugo premerentur.



CAPUT LXXXIX. De Alexandri Leslei praefatione ad novam editionem Missalis Mixti secundum Regulam beati Isidori.

1. Missale et Breviarium Mozarabicum, jussu cardinalis Ximenii olim typis excusa, inter libros rariores censebantur. Nostro tempore utriusque nova [Col. 0697A] editio procurata est, Missalis quidem ab Alexandro Lesleo, Breviarii deinde ab Eminentiss. cardinale Lorenzana. Uterque eruditam praefationem praemisit, qua non solum liturgiam Gothicam illustrat, sed ipsis etiam Isidori operibus praeclarissimum lumen affert. Haec mihi causa est cur Isidorianis meis nonnulla ex doctissimis his duabus praefationibus inseram. Lesleus Missale typis commisit hoc titulo: Missale Mixtum secundum Regulam beati Isidori dictum MOZARABES, praefatione, notis et appendice ab Alexandro Lesleo S. J. sacerdote ornatum. Romae 1755, sumptibus Venantii Monaldini, typis Joannis Generosi Salomoni: 143 in-4o magno. Post epistolam dedicatoriam ad Benedictum pontificem XIV longa est Leslei praefatio, qua erudite de liturgia [Col. 0697B] Gothica edisserit.

2. Laudes liturgiae veteris Hispanae praemittit Leseus, eamque in Missali Ximenio, seu Mozarabico, a Ximenio edito, contineri asserit. Missale deinde et ordinem missarum describit. Disputat an Missale Mozarabum vetustum sit sacramentarium, ac probat sacramentarium vetustum esse, quod liturgiam complectitur, a missa Romana et Ambrosiana, a Graecorum quoque et Orientalibus anaphoris plane diversam, atque eam ipsam quae apud Gotho-Hispanos, et antiquiores Mozarabes, olim obtinuit, similemque veteri Gallicanae. Contendit ea quae posterioribus saeculis addita fuere, non efficere ut liturgia Missalis Ximenii vitiata dici queat. Missale Mozarabum ab erroribus Felicis et Elipandi immune semper fuisse ostendit.

[Col. 0697C] 3. Ut liturgiae Gothicae antiquitatem Lesleus demonstret, astruit distinguendam esse liturgiam Gotho-Hispanam a Missali et Breviario Gotho-Hispano. Primum enim instituta fuit liturgia, tum Missale ordinatum, ac simili modo Breviarium digestum. Nimirum liturgia est certa forma ac methodus precum in missa et officio ecclesiastico servata: Missale est collectio omnium missarum, et Breviarium collectio omnium officiorum ejusdem liturgiae. Negat S. Leandrum habendum esse auctorem liturgiae Gotho-Hispanae: tum § 12 quaerit An S. Isidorus auctor fuerit liturgiae Gotho-Hispanae? et respondet in hanc sententiam.

4. Alia opinio, quae S. Isidorum liturgiae Gotho-Hispanae auctorem agnoscit, apud recentiores magis accepta et pervulgata est [a 1Kb] . Ea duplici argumento [Col. 0697D] fulcitur. Primum est recepta hominum persuasio, Liturgiae appellatione, quae Isidoriana nominatur, confirmata. Aliud est, Patres concilii Toletani IV hanc provinciam S. Isidoro dedisse, ut formam liturgiae componeret, quam, amota varietate rituum, Ecclesiae omnes Hispaniae et Galliae Gothicae in posterum observarent. At haec etiam opinio antiquorum auctoritate caret, et meris conjecturis nititur. Neminem 144 enim antiquorum hactenus laudare potuerunt qui liturgiam Gotho-Hispanam nominaverit Isidorianam. Guitmundus, episcopus Aversanus, qui anno [Col. 0698A] octogesimo supra millesimum aerae Christianae defunctus traditur, omnium antiquissimus citatur, qui S. Isidorum Missale quoddam Hispanum scripsisse dixerit [b 1Kb] , ut mirum sit Nicolaum Antonium, virum doctum et accuratum, scripsisse [c 1Kb] , Isidorianum nomen, Breviario et Missali Mozarabico ab ultima antiquitate attributum esse. Neque aliud quo utuntur argumentum majoris momenti est. Vulgo quidem jactatur concilium Toletanum IV curam condendi novam liturgiam S. Isidoro imposuisse; at haec assertio antiquorum auctoritate minime fulcitur; de ea silet concilium Toletanum IV, quod, si id muneris S. Isidoro tribuisset, canonem de ea re, ut fieri solet, utique constituisset. Canon autem ejusmodi nullus exstat. Braulio quoque et Hildefonsus, qui de Operibus S. Isidori scripserunt, de cura condendae liturgiae illi imposita, et de conscripta ab eo liturgia, mentionem facere debuissent, de utraque tamen altum siluerunt.

5. Neque causa erat cur Patres concilii Toletani IV [Col. 0698B] munus componendi novam liturgiae formam S. Isidoro ullive committerent. Illis sane maxime cordi erat ut una et eadem forma celebrandi mysteria, et ecclesiastica obeundi officia, in omni Visigothorum regno aequaliter observaretur, eamque introduxerunt quam postea Ecclesia Gotho-Hispana constanter retinuit. Sed forma liturgica nova non erat, neque ecclesiis Hispaniae et Galliae ignota, sed ea ipsa cui immemorabili consuetudine assueverant. Cum igitur Patres Toletani id unum assequi vellent ut antiquum Hispanorum ordinem, sublatis innovationibus, omnes Ecclesiae regni Visigothorum retinerent, nulla illis causa supererat cur provinciam S. Isidoro imponerent novum aliquem rituum et caeremoniarum ordinem componendi. Praeterea, satis manifestum est liturgiam illam quam S. Isidorus in libris suis de ecclesiasticis Officiis illustrat et explicat, non aliam quam Gotho-Hispanam esse, illam scilicet quam concilium Toletanum IV sua auctoritate confirmavit [Col. 0698C] et stabilivit, et etiam satis certo constat S. Isidorum libros de ecclesiasticis Officiis scripsisse, antequam concilium Toletanum IV celebraretur, eos enim libros Fulgentio Astigitano episcopo, fratri suo, inscripserat, qui priusquam concilium hoc conveniret, pie obierat sedemque Abentio cesserat, uti ex subscriptionibus episcoporum apparet.

6. Jam vero planum est Patres hujus concilii non demandasse S. Isidoro curam componendi liturgiam, quam optime noverant diu antea compositam fuisse, et usu frequentatam, neque credibile est ut Cassander, ad Pamelium scribens, animadverterat, S. Isidorum libris illis de Officiis ecclesiasticis eam explicasse et illustrasse liturgiam quam ipse condiderat. 145 Demum S. Isidorus in brevi prologo, quem libris de Officiis ecclesiasticis praemisit, professus dicturum se quibus auctoribus orta fuerint ea quae in Officiis ecclesiasticis celebrantur, non semetipsum, non Leandrum, nec alios liturgiae Gotho-Hispanae auctores agnoscit, quam Scripturam sacram, apostolorum [Col. 0698D] traditionem, eorum nimirum qui in Hispania Ecclesias constituerunt, et Ecclesiae consuetudinem. Nihil igitur auctoritatis hisce opinionibus tribuendum est, quae S. Leandrum aut S. Isidorum liturgiae Gotho-Hispanae auctores et conditores praedicant. Sunt enim mera recentiorum figmenta, post decimum et undecimum saeculum, nullo certo auctore, orta, ab iis deinde propagata qui ritus patrios, celeberrimis SS. Leandri et Isidori nominibus, tanquam scuto quodam, contra impugnatores protegere atque tutari nitebantur. At, inquiunt, saltem concedendum est [Col. 0699A] datam fuisse S. Isidoro curam expurgandi veterem liturgiam ab innovationibus quae, episcoporum incuria, in eam irrepserant, eamque ob causam liturgiam Gotho-Hispanam haud immerito Isidorianam esse appellatam. Equidem opinor, non modo in iis quae ad liturgiam pertinent, sed in caeteris quoque hujus concilii canonibus condendis praecipuas partes S. Isidori fuisse; is enim synodo praefuit, et magna doctrinae et sanctitatis fama vigebat; nihilominus, cum liturgia Gotho-Hispana apud antiquos scriptores Isidoriana non appelletur, et canones omnes concilii IV Toletani communi Patrum nomine editi sint, emendatio liturgiae videtur potius toti concilio quam S. Isidoro tribuenda.

7. Alias quaestiones Lesleus exagitat. An liturgia Gotho-Hispana ab apostolorum aevo ad excidium regni Visigothorum in Hispania constanter obtinuerit? Obtinuisse contendit, et praeter alia observat, plures in [Col. 0699B] liturgia Gotho-Hispana esse orationes, eo tempore compositas quo idola colebantur, et inter alias hanc quae in Breviario Mozarabico legitur ad tertiam (male apud Lesleum ad primam) in die primo jejuniorum Kalendarum Januarii: Domine . . . da . . . ut misericordia tua de ecclesiae coetu simulacra excludat, et veritas ad cultus tui cognitionem dubia corda convertat. Quae verba mihi in memoriam revocant interpretationem celeberrimi canonis 30 concilii Eliberitani, a Balthasare de Bastero, episcopo Gerundensi, exhibitam in Ephemerid. Trivultinis anno 1750, art. 43, et in collectione dissertat. Ital. Zaccariana tom. X, p. 107. Canon ita habet: Placuit picturas in ecclesia esse non debere, ne quod colitur et adoratur in parietibus depingatur. Prima pars canonis, ait [Col. 0699C] Basterus, picturas in genere nominat, quas in ecclesia esse prohibet. Secunda pars, ne quod colitur et adoratur, intelligenda est de idolis, quae usu communi a gentilibus etiam in domuum suarum parietibus depingebantur. 146 Mens ergo concilii erat, ea loca in quibus fideles congregabantur, sine ulla pictura esse debere, ut ita omnino caveretur ne simulacra, quae a gentibus colebantur et adorabantur, in parietibus ecclesiae, hoc est, loci illius in quo fideles conveniebant, depingerentur. Ad hanc, ut aiebam, interpretationem referri possunt verba Breviarii Mozarabici: ut misericordia tua de ecclesiae coetu simulacra excludat. Quod enim recenti tempore nonnemo probare voluit, concilium Eliberitanum supposititium esse, id certe eo tendit, ut nihil tam sanctum [Col. 0699D] sit in antiquitate, quod in dubium revocari non possit.

8. Liturgiam Romanam ab ecclesiis provinciae Bracarensis in concilio primo Bracarensi susceptam fuisse nonnulli existimant. Lesleus textum canonicae precis quem Vigilius pontifex Romanus ad Profuturum Bracarensem antistitem misit, deinde in concilio Bracarensi I receptum, de canone missae, non reliquis liturgiae partibus, exponit. An liturgia ex Hispania [Col. 0700A] in Galliam, an ex Gallia in Hispaniam propagata fuerit, controversia celebris est. Id certum Lesleus statuit, liturgiam veterem e Gallia in Hispaniam propagatam non fuisse; addit liturgiam Gotho-Hispanam, et Gallicanam veterem, quae eadem est, si fides adhibeatur Anonymo Spelmani, in Asia initium cepisse, unde in Galliam Irenaei opere devenerit, et, ut credibile est, aliquanto citius in Hispaniam ab iis episcopis delata quos Romae ordinatos Petrus et Paulus praedicatum in Hispaniam miserunt. His ita constitutis, Lesleus quaerit § 16 an S. Leander, aut S. Isidorus, aut S. Julianus, auctor fuerit Missalis Mozarabici? ac respondet in haec verba.

9. Apud Hispanos aliasque gentes passim admisso atque vulgata opinio est, quae Missale Mozarabum, hoc est Gotho-Hispanum, aut a S. Leandro, aut a [Col. 0700B] S. Isidoro, aut ab utroque editum fuisse tenet. Et alii quidem in hoc insigni opere primas partes S. Leandro, secundas S. Isidoro tribuunt, alii contra Leandrum opus inchoasse, Isidorum perfecisse volunt. Sed hae opiniones antiquis ignotae erant, nec enim pro iis ullus citatur auctor qui ante excidium regni Visigothorum scripserit. Qua unica ratione argumentationes omnes et conjecturae recentiorum falsi convincuntur. Quomodo enim, sine antiquorum testimonio, innotescere potuit recentioris aevi scriptoribus, sanctos Leandrum et Isidorum Missalis Gotho-Hispani auctores exstitisse? S. Isidorus in libro de Viris illustribus (Cap. 41) Opera S. Leandri recenset, quin de Missali mentionem 147 faciat: In ecclesiasticis Officiis non parvo laboravit studio, in toto enim Psalterio, duplici editione, orationes conscripsit; in Sacrificio quoque, laudibus atque psalmis, multa dulci sono composuit. Nimirum S. Leander Orationale scripsit quod bis edidit, librum [Col. 0700C] quoque Sacrificiorum, Antiphonarum scilicet, quae canebantur dum populus offerebat. Librum Laudum, quae lecto Evangelio canebantur, et Psalmorum librum, eorum scilicet qui in Missa canebantur [a 1Kb] , composuit. In his autem nullus est liber Missalis, quem profecto S. Isidorus non omisisset.

10. Eodem argumento conficitur S. Isidorum auctorem non esse Missalis Gotho-Hispani seu Mozarabici. Operum ejus catalogum texuere S. Braulio Caesaraugustanus episcopus [b 1Kb] , qui S. Isidoro annis ferme decem superstes vixit, et S. Hildefonsus [c 1Kb] , episcopus Toletanus, qui nullum ejus commemorant librum liturgicum, praeter duos de Officiis ecclesiasticis. Hi igitur cum Missale a S. Isidoro conscriptum non agnoverint, recentiores, qui post undecimum saeculum vixere, audiendi non sunt, quando nobis persuadere conantur Missale Mozarabum a sancto doctore compositum fuisse. Horum e primis fuit Guitmundus Aversanus episcopus, qui in opere quod [Col. 0700D] contra Berengarium scripsit [d 1Kb] , Missale Mozarabum citans, illud S. Isidoro attribuit. Guitmundus autem anno octogesimo supra millesimum obiisse traditur. At haec opinio videtur in Hispania saeculo undecimo nata, et in vicinam Galliam, et etiam in Italiam ab iis propagata qui ritus Mozarabicos contra impugnatores auctoritate S. Isidori tueri satagebant. Liturgia enim Gotho-Hispana, qua Mozarabes utebantur, cum apud Romanum pontificem accusata fuisset, Hispani in Italiam episcopos aliquot miserunt, qui causam rituum Mozarabicorum agerent, eorumque normam [Col. 0701A] consecrandi Eucharistiam legitimam esse demonstrarent li anno millesimo sexagesimo in concilio Mantuano coram Alexandro II pontifice et episcopis congregatis libros suos liturgicos examinandos exhibuere, omnemque causam ita egerunt, ut a pontifice et universo concilio liturgia Mozarabica approbata fuerit [a 1Kb] . Exinde in Italia quoque compositio Missalis Mozarabici S. Isidoro tribui coepta est.

11. Nonnulli putarunt concilium Toletanum IV praecepisse ut in omni Visigothorum regno unum esset Missale et unum Breviarium, eorumque librorum componendi curam sancto Isidoro mandatam fuisse [b 1Kb] . 148 Sed haec opinio antiquorum suffragio minime fulcitur, qui Breviarii aut Missalis a S. Isidoro compositi mentionem non fecerunt. Praeterea, qui in ea sunt opinione putant varietatem Missalium et Breviariorum a liturgiae discrepantia sejungi non posse; Patresque Toletanos statuentes, ut unus modus in Missarum solemnitatibus, unus in Matutinis [Col. 0701B] Vespertinisque Officiis teneatur, consequenter Missalium, lectionariorum, orationalium, antiphonariorum aliorumque librorum liturgicorum varietatem omnem sustulisse. At plane constat concordiam liturgicam una cum varietate librorum liturgicorum consistere posse [c 1Kb] ; idque Patribus concilii Toletani IV experientia notum erat. Hispani enim, quamvis una eademque liturgia omnes uterentur, tamen iisdem libris liturgicis ubique non utebantur. Imo singulae provinciae videntur suos habuisse proprios lectionarios et missales libros [d 1Kb] . Hanc autem, qualemcunque librorum liturgicorum discrepantiam concilium Toletanum IV non abstulit, sed singulis provinciis suas in hac re consuetudines retinere intactas permisit. Et hinc aliud argumentum desumitur ad probandum neque S. Leandrum, neque S. Isidorum, auctores esse Missalis Mozarabici. Hoc enim Missale non erat commune toti Hispaniae, neque proprium provinciae Baeticae, sed Toletanae, hoc est Carthaginensis [Col. 0701C] provinciae peculiare. Nulla autem erat ratio cur metropolitanus Baeticae curam assumeret conscribendi Missale, usibus provinciae Toletanae singulariter destinatum. Demum Elipandus, cum Missale hoc citaret, ejus auctores non Leandrum, non Isidorum, nominavit, sed praedecessores suos episcopos Toletanos, Eugenium, Hildefonsum et Julianum [e 1Kb] . Iisque potius quam S. Isidoro tribuenda est Breviarii et Missalis Mozarabici compositio.

12. Attamen si nomine auctoris hujus Missalis is intelligatur qui missas quae in eo continentur conscripserat, [Col. 0702A] nec S. Isidorus, neque S. Hildefonsus, neque S. Julianus, neque unus aliquis ejus auctor dicendus est. Quicunque enim Missale Mozarabicum paulo attentius evolverit, inveniet illud neque unius scriptoris, neque unius aevi opus esse. Nam praeter styli varietatem, quae in eadem missa nonnunquam deprehenditur, plures sunt missae quae ante aetatem S. Isidori compositae 149 fuerunt. Plures etiam sunt quae post mortem S. doctoris conscriptae sunt. Harum vero omnium missarum eumdem hominem auctorem esse nemo dixerit. Sed si nomine auctoris Missalis Mozarabici is intelligatur qui Missale Toletanum emendaverit, aut qui una aut altera missa a se composita auxerit, plures hujusmodi auctores inter episcopos Toletanos inveniuntur. Elipandus Eugenium, Hildefonsum et Julianum nominavit, et Julianus opera S. Hildefonsi enumerans [f 1Kb] , eorum partem tertiam missarum, hymnorumque, atque sermonum esse ait. Nemo tamen, ut mihi quidem videtur, auctor Missalis et Breviarii Mozarabici, meliore [Col. 0702B] jure quam S. Julianus nominatur, de quo Felix et ipse episcopus Toletanus, praedecessoris sui opera recensens, scripsit [g 1Kb] . Item librum missarum, de toto circulo anni, in quatuor partes divisum, in quibus aliquas vetustatis incuria vitiatas, et semiplenas emendavit atque complevit, item librum orationum de festivitatibus anni, quas Toletana Ecclesia per totum circulum anni est solita celebrare, partim stylo sui ingenii depromptum, partim correctum, in unum congessit, atque Ecclesiae Dei usibus ob amorem reliquit sanctae religionis.

13. Quibus apparet S. Julianum libros liturgicos Ecclesiae suae diligenter recognovisse atque emendasse. Duo enim opera commemorat Felix, quorum primum erat liber missarum, sive missale, quod in partes quatuor divisit, et in quibusdam missis, Amanuensium incuria vitiatum emendavit, et in aliis missis, quae semiplenae erant, complevit, eas orationes addendo quae defecerant. Integras tamen missas novas [Col. 0702C] Julianum adjecisse Felix minime tradidit. Aliud vero ejus opus liber erat orationum, de festivitatibus anni, sive sanctorale breviarii Toletani, quem librum non modo emendavit, sed etiam auxit, adjectis orationibus quorumdam sanctorum quae deerant [h 1Kb] . Missale hoc sancti Juliani idem fuisse atque illud quod Missale Mozarabum postea dictum est, asserere non audeo. Nam missale Mozarabum est perfecte mistum, sive plenarium, qualis, ut puto, non fuit liber missarum S. Juliani [i 1Kb] : et praeterea missas habet nonnullas post excidium regni Gothorum compositas. [Col. 0703A] Attamen puto Mozarabes antiquiores libro missarum S. Juliani usos esse 150 [a 2Kb] in solemni missarum celebratione, et ex eo compositum fuisse Missale hoc mistum quod Mozarabicum audit.

14. Quinam autem ejus compositores fuerint pro certo dicere nequeo. Sed quicunque fuerint, videntur de suo operam tantummodo et industriam contulisse, missasque, ab aliis antea compositas, ita disposuisse, ut sacerdotes sacra privatim facientes, et qui in Ecclesiis ruralibus et minime opulentis deserviebant, quibus librorum et ministrorum copia deerat, in hoc uno libro lectionarium, antiphonarium, benedictionale librosque ordinum, orationum et precum haberent, apte ordinatimque in singulis missis ita dispositos, ut nihil ad expeditam mysteriorum celebrationem deficeret. Missale Mozarabicum non semel auctum fuisse credibile est, novis quibusdam missis receptis. Rubricas quoque nonnullas recentiores Mozarabes adjecisse apparet, ut negandum non videatur [Col. 0703B] plures exstitisse qui illius compositioni manus adhibuerint.

15. Si sermo sit de Breviario et Missali, qualia cardinalis Ximenius excudenda curavit, tempore ipso editionis vel paulo ante vixisse eum existimo, qui partes omnes ad eam formam redegit et commiscuit, quam nunc videmus, ut colligitur ex prima rubrica Breviarii Mozarabici, descripta cap. praec., num. 78. Neque probo quod Lesleus verba Isidori de Leandro, in toto enim Psalterio duplici editione orationes conscripsit, ita exponit, Orationale scripsit, quod bis edidit; nam Isidorus aperte loquitur de duplici editione Psalterii, ut cap. 87, num. 20 et 21, explicui.

16. Demum instituta comparatione missalis Mozarabici cum libris liturgicis Gallicanis, Lesleus hoc judicium profert: »Quare sive integritas antiqui ritus [Col. 0703C] spectetur, sive spectetur usus, cujus in hujusmodi libris ratio praecipua habetur, fateri debemus Missale Ximenii libris omnibus Gallicanis, hactenus editis, longe praestare. Iis 151 enim tam multa adhuc deficiunt ad expeditam missarum celebrationem necessaria, ut nemo istis libris, quantumvis bene instructus, sine Missalis Ximenii auxilio vel unicam missam Gallicanam recitare poterit: sacerdos vero Mozarabicus, cui unicum adest Missale Ximenii, missas Mozarabicas, atque adeo Gotho-Hispanas et Gallicanas quotidie, si libuerit, expedite facere potest. Unde quod ab initio dicebam plane conficitur, optimum cardinalem Ximenium, Missali Morazabico typis edito, non modo Hispanorum, sed Gallorum etiam prisco sacrificandi ritui splendide consuluisse.«



CAPUT XC. Excerpta ex Praefatione eminentiss. D. D. Francisci Antonii Lorenzana ad Breviarium Gothicum secundum Regulam beatissimi Isidori.
[Col. 0703D]

1. De liturgia Mozarabica jamtum optime meritus [Col. 0704A] eminentiss. Lorenzana, cum archiepiscopus Mexicanus missae Gothicae exemplar absolutum et explicationem typis Angelopolitanis edidit, postquam in archiepiscopatu Toletano magni illius herois cardinalis Ximenez Cisneros successor constitutus est, magnificentissimam Breviarii Gothici editionem, quae Ximenianam non solum nitore, sed etiam correctione longe superaret, ad nominis sui non minus quam ad Isidoriani ritus immortalitatem apparavit. Haec est inscriptio: »Breviarium Gothicum secundum Regulam beatissimi Isidori archiepiscopi Hispalensis, jussu cardinalis Francisci Ximenii de Cisneros prius editum, nunc opera excellentissimi D. Francisci Antonii Lorenzana sanctae Ecclesiae Toletanae Hispaniarum primatis archiepiscopi recognitum ad usum sacelli [Col. 0704B] Mozarabum. Matriti, anno 1775, apud Joachimum Ibarra S. C. R. M. et Dignit. archiep. typogr. in-fol.

2. Praefatio eminentiss. cardinalis multijugi eruditione referta est, qua tota liturgia Gothica plurimum illustrari potest. Quaedam, quae ad Isidorum remque nostram maxime spectant, decerpam. Post laudatum cardinalem Ximenium ritusque Gothici etymon expositum, ita pergit:

152 3. Cum Leander et ejus frater Isidorus multa in sacra liturgia et officio depravata, corrupta, et Arianorum perfidia inversa comperissent (incredibile namque est, a tempore Athaulfi usque ad Reccaredum vigentibus Arianis erroribus, exsulibus episcopis catholicis, plurima in sacra autographa non irrepsisse vitia), ea a mendis expurgare, puriora reddere, et in meliorem ordinem redigere cogitarunt, [Col. 0704C] cujus causa Leander et Isidorus de divinis officiis scripserunt, et totus fere scopus concilii Tolet. IV, praeside S. Isidoro, fuit ordinem in sacrificio missae et in divinis officiis stabilire, per universam Hispaniam et Galliam extendere, deturpatamque faciem ad pristinum statum restituere.

4. Ob tantos exantlatos labores et diuturnas elucubrationes S. Isidori coepit merito ritus nuncupari Isidorianus: Breviarium et officium secundum Regulam beatissimi Isidori; hoc est secundum canones concilii Tolet. IV, ab ipso praecipue elaboratos, utpote praeside concilii, et sedis apostolicae vicario, ritus et disciplinae ecclesiasticae moderatore, et totius orbis fulgentissimo sidere.

5. Hispania Maurorum armis subacta, nihilominus ritus Gothicus permansit, et Mozarabicus atque Toletanus appellari coepit. Multa disseruntur de Bibliorum versione, cujus in Breviario Mozarabico, et in [Col. 0704D] Psalterio praesertim fit usus. Subjicitur descriptio Codicum Gothicorum qui asservantur in bibliotheca Toletana.

6. In ea octo Codices Gothici mss. reperiuntur, quorum in uno, praeter septem missas a S. Ildephonso, [Col. 0705A] ut creditur, cum cantus notis compositas, continentur officia Nativitatis, Circumcisionis, et Apparitionis Domini, Assumptionis B. Mariae, et officium Joannis apostoli et evangelistae; in alio officium integrum Quadragesimae usque ad Dominicam Palmarum exclusive in; altero, praeter nonnullas missas, officium Hebdomadae majoris usque ad Pascha inclusive, et aliqua sanctorum officia, in alio officia sanctorum per annum, in alio Epistolae et Evangelia per annum, in alio missae sanctorum per annum, in alio denique integrum Psalterium cum canticis et hymnis. Praeter hos Codices asservantur in praefata bibliotheca Gothica Biblia quae tempore Mahumeticae captivitatis fuerunt propria Servandi episcopi Astigitani, postea Joannis episcopi Carthaginensis et Cordubensis, qui ea donavit ecclesiae Hispalensi aera MXXVI, anno Christi 988.

7. Ostenditur praeterea cardinalem Ximenium addidisse quidem nonnulla Breviario Isidoriano, non [Col. 0705B] tamen idcirco ritum Gothicum immutasse. In Breviario Mozarabico veterem ritum Gothicum permanere, peculiaribus hisce rationibus confirmatur.

8. Cum igitur in Psalterio commendatissimam versionem veterem Italicam habeamus, et aliunde in fine cujuslibet psalmi dicatur: Gloria et honor Patri, et Filio, et Spiritui sancto juxta articulum 14 concilii Toletani III in fidei professione, et canone 15 concil. IV, praeside S. Isidoro: 153 dubitandi locus non est usque ad tempora card. Ximenii integrum, et absque ulla substantiali mutatione perdurasse, nec eam inducere posse festivitates desumptas a cardinali Ximenio ex Ritu antiquo Toletano, cujus Missale postea typis ediderunt cardinales Joannes de Tavera et Martinez Siliceo ante correctionem Pii V.

9. Psalmorum usum cum cantu in principio, et quando illi sunt longiores, cum pausa aliquoties circa medietatem (quod Diapsalma vocabant, ut dictum est), aetate S. Isidori fuisse, sicut apparebit in Psalterio, [Col. 0705C] prout in autographo a nobis edito exstat, ipsemet S. doctor demonstrat lib. I de divin. Offic., cap. 1, paragr. 1, de Psalmis, his verbis: »Propter carnales autem in ecclesia, non propter spirituales, consuetudo est instituta canendi, ut quia verbis non compunguntur, suavitate modulaminis moveantur . . . . nam in ipsis (juxta Augustinum) dictis sanctis religiosius et ardentius moventur animi nostri ad flammam pietatis, cum cantatur, quam si non cantetur. Omnes enim affectus nostri (rursus Isidorus) pro sonorum diversitate, vel novitate, nescio qua occulta familiaritate excitantur magis, cum suavi et artificiosa voce cantatur.«

10. Hymnorum mentionem facit S. doctor in sequenti paragrapho, primos eorum compositores recensens, Hilarium scilicet episcopum Pictaviensem, eloquentia conspicuum, et Ambrosium Mediolanensem, quem virum magnae gloriae in Christo vocat, clarissimum doctorem in Ecclesia, et in hujusmodi [Col. 0705D] carminum compositione copiosum; atque inde ex ejus nomine hymni Ambrosiani appellantur, et ejus celebritatis devotio primum in Ecclesia Mediolanensi, postea per totius Occidentis Ecclesias observatur. Nunc igitur lectorem exoramus, ut oculos ad hymnos praesentis Ritus Isidoriani convertat, et eosdem quos S. Isidorus refert recitari comperiet; et, si alii inveniuntur, a Prudentio Hispano, qui floruit saeculo IV, fuerunt compositi.

11. Versati in lectione Operum S. Isidori ibi testimonium ejus sapientiae invenient, et omne dubium erga nostrum Ritum, et omnigenam ejus eruditionem evanescet: de artibus liberalibus, ut sapientior neotericus egit, et de Officiis ecclesiasticis juxta aurea prima Romanorum saecula, idemmet, ut vicarius apostolicus, concilio nationali Toletano IV praesedit: et his egregiis factis incredibile est eloquentiae flumen in omnes non diffudisse, praesertim circa sacram liturgiam et divina officia ordinanda.

[Col. 0706A] 12. In autographo manuscripto, quod prae oculis habemus ad editionem hujus Breviarii, signa non obscura hujus rei apparent; indigitabimus aliqua, ut caeterorum similitudo cum Ritu vere et merito Isidoriano nuncupato possit cognosci. Sit primum: ad denotandum paragraphum, ut res a rebus quae in connexo concurrunt separentur, haec nota apponitur a S. Isidoro cap. 10 (al. 21 lib. I Etymol.); denotat enim diversitatem sermonis, et eamdemmet in nostro autographo ms. ad divisionem tractatus, seu ante initium numeri Psalmorum invenies.

13. Alia conspicitur nota hujuscemodi figurae [Figure: [Figura] 1Kb] , quam denominat Phietro, quae ponitur ad denotandam sollicitudinem, ubi aliquid obscuritatis 154 est; et eadem ipsa aliquando modica mutatione in nostro autographo ms. ponitur.

14. Cantus absque clave et lineis hodierno tempore inusitatus, sic in nostro autographo apparet solis constans musicae punctis, quae distinctim et aperte juxta Isidorum dignoscebantur in tribus partibus musicae, [Col. 0706B] scilicet harmonica, rhythmica et metrica. Quod ad harmonicam pertinet, haec ad omnes qui voce propria canunt, ex animo et ardore motum facit, et ex motu sonum: Tonus autem, secundum Isidorum lib. III Etymol. cap. 22, est acuta enuntiatio vocis, harmoniae differentia, et quantitas, quae in vocis accentu vel tenore consistit, cujus genera in quindecim partes musici diviserunt: ex quibus Hyperlydius novissimus et acutissimus: Hypodrius omnium gravissimus est. Cantus igitur est inflexio vocis, juxta regulas a S. Isidoro positas, nam sonus directus est, et sonus praecedit cantum.

15. Non latebat S. doctorem inter voces suaves et pingues differentia; mirifice enim definit vocem acutam, tenuem, altam, duram, asperam, caecam, vinnolatam et perfectam, quae est alta, suavis et clara: alta, ut in sublime sufficiat, clara, ut aures impleat, et suavis, ut audientium animis blandiatur.

16. Ad dignoscendos musicos numeros quasdam regulas arithmeticas affert S. Isidorus, quae peritissimo [Col. 0706C] in musices arte hodie arridebunt. »Numeros (ait, lib. cit., cap. 23) secundum musicam ita quaeres. Positis extremis, ut puta 6 et 12, vides quot monadibus superetur 6 a 12, et est 6 monadibus: ducis per quadratum, sexies seni faciunt 36. Conjungis extrema illa prima: 6 ac 12 simul efficiunt 18. Partiris 36 per 18. Efficitur dipondius. Hos jungis cum summa minore, scilicet 6. Erunt 8, et erit medium inter 6 et 12 Propterea quod 8 superant 6 duabus monadibus, id est tertia de sex, et superantur 8 a 12 4 monadibus tertia portione. Qua parte ergo superat, eadem superatur.« Quid ultra fatescimus, si lectoribus patet via ut rimentur sententias Isidori?

17. Concordia Operum S. Isidori cum hoc nostro Breviario maxime elucet in inscriptione lectionis Ecclesiastici, quae in Breviario hanc epigraphem habet: Lectio lib. Ecclesiastici Salomonis, et cum apud omnes constet librum Ecclesiastici a Jesu filio [Col. 0706D] Sirach Hierosolymita, non vero a Salomone fuisse compositum, statim difficultas insurgit. Quomodo sic in Breviario indigitatur? Ad quod respondet S. Isidorus lib. Prooemiorum Veteris Testamenti, paragr. De Ecclesiastico: Propter nimiam sensus similitudinem et eloquii parilitatem Salomonis titulo praenotatur.

18. His aliisque multis in medium adductis concludit eminentiss. editor, Breviarium Mozarabicum, quod a cardinali Ximenio editum fuit, recte Isidorianum, sive secundum Regulam B. Isidori inscribi, quia licet auctor ritus non fuerit, eum tamen ordinavit et correxit; ut cantus Gregorianus dicitur a S. Gregorio Magno, quamvis S. Gregorius auctor ejus cantus non fuerit. Praefationi 155 subjungitur Cantus Eugeniani melodici explanatio, auctore D. Hieronymo [Col. 0707A] Romero, S. Ecclesiae Toletanae portionario et cantus melodici magistro. Qui cantus Eugenianus a S. Eugenio III institutus seu ordinatus, a Gothorum tempore constanter in Ecclesia Toletana viguit, et etiamnum viget.



CAPUT XCI. Collectio Hispana genuina Canonum quaenam sit? An Isidorus ejus auctor? Spuria Canonum collectio Isidori Peccatoris, seu Mercatoris nomine, neque in Hispania, neque ab Hispano conficta. Balleriniorum fratrum doctae de his collectionibus lucubrationes.

1. Plurimae et eruditae exstant de antiquis canonum collectionibus dissertationes; neque exiguam in his partem habet collectio Hispanica canonum tum vetus genuina, tum spuria Isidoriana. Petrus de Marca in [Col. 0707B] sua de veteribus collectionibus canonum dissertatione agit de vetustissima, ut putat, collectione canonum Ecclesiae Romanae ante concilium Chalcedonense, de collectione canonum post concilium Chalcedonense, et de discrimine collectionis istius, et Dionysianae. At Cajetanus Cennius dissertationem edidit Della prima collezione de' canoni della S. R. C., e del di lei archivio, e bibliotheca sotto San Leone Magno, insertam tom. XIV collectionis Zaccarianae Dissertationum Italicarum historiae ecclesiasticae: qua contendit ante saeculum VIII Romanos pontifices nulla propria usos fuisse canonum collectione: de quo argumento volumen etiam ms. reliquit. Censuerat Marca collectionem quae sola in Oriente viguerat ante Dionysianam, esse illam ipsam qua Galli usque ad [Col. 0707C] tempora Hadriani pontificis, et Hispani usque ad Saracenorum imperium usi sunt, quam e duobus Codicibus mss. monasterii Rivipulensis in Catalonia erutam explicat, descripta praefatione. Haec ipsa profecto est Hispana genuina vetus collectio, in multis praeterea mss., cum in Hispania, tum extra Hispaniam reperta.

2. De collectione vero Isidoriana spuria agit idem Marca lib. II de Concord. imperii et sacerdotii, cap. 5, Natalis Alexander dissert. 21, saeculi 1, et innumeri alii post antiquiores Turrianum, Blondellum, etc. Cardinalis Aguirrii conatus, qui post unanimem 156 doctorum consensum in rejiciendis tanquam apocryphis multis epistolis decretalibus hujus collectionis, genuinum fetum Isidori nostri Hispalensis [Col. 0707D] eam collectionem esse probare voluit, viri eruditi merito mirantur atque etiam stupent. Eamdem causam contra Blondellum defendendam suscepit Bonaventura Malvasia Bononiensis Ordinis S. Francisci, edito Romae anno 1635, opusculo in-8 inscripto: Nuntius veritatis David Blondello missus. Meliori consilio Cl. Zaccaria in suo Antifebronio tom. II, cap. 1 seqq., Isidorianas decretales supposititias quidem esse agnoscit, sed contra Dupinium, Fleuryum et Febronium demonstrat, ex istiusmodi decretalibus ordinem disciplinae ecclesiasticae minime perturbatum fuisse. Vehementer igitur fallitur Fabricius, qui in Bibl. med. verbo Isidorus mercator, asserit catholicos usurpationes pontificum, falsis fultas decretalibus, [Col. 0708A] cogi probare. Ut enim observat ibi Mansius, Blancus Minorita, qui contra Giannonem calamum acuit, Ursius et Mamachius, Dominicani doctissimi, aliunde profecto quam ex Isidoriana officina arma sibi providerunt ad jura pontificia propugnanda. Digna de hoc argumento est, quae legatur, censura Italice scripta Cl. Marchetti contra Fleuryi Historiam ecclesiasticam. Fabricius plura de hac aliisque canonum antiquis collectionibus disserit tom. XI Biblioth. Graecae pag. 17 seq., et tom. II Biblioth. vet. Lat., cap. 10, lib. IV, n. 4.

3. Aliorum vero omnium industriam longe superarunt Ballerinii fratres in tractatu de antiquis collectionibus et collectoribus canonum, quem tomo III operum S. Leonis praemiserunt. Cl. Zaccaria tom. II [Col. 0708B] suarum dissertationum Italicarum de historia ecclesiastica dissertationem quartam inscripsit: Sopra due antiche inedite raccolte di canoni: ita exorsus: Parrà strano che dopo il famoso trattato delle antiche raccolte de' Canoni da' Ballerini premesso al terzo tomo dell' opere di S. Leone M., si possa ancora parlare di tali raccolte, senza ripetere il detto da loro. Nondimeno le due raccolte, delle quali sono per dire nella presente dissertazione, mostreranno che non è questa materia da esaurirsi si facilmente. Vero è che sara questo un racimolare dopo una copiosa vendemmia fatta da que' valentuomini; mà non perciò inutil sarà nè il pubblicarne una, nè il metter l'altra in più chiaro lume che non è stato fatto finora. Haec Zaccaria de collectione canonum Codicis Mutinensis [Col. 0708C] saeculi VII aut VIII, quam evulgat, et de collectione canonum cardinalis Deusdedit 157 Codicis Vaticani 3833, de qua brevius, neque ita accurate Ballerinii egerant.

4. Ea certe quae Ballerinii de canonum collectionibus Hispanis scripserunt egregia sunt neque a nobis praetermitti debent, praesertim cum homines et doctissimi, et ab studio partium maxime alieni, causae nostrae magnopere faveant. Sed cum nonnulla etiam mihi occurrerint, quibus eorum sententiae illustrari possint, Codices etiam veteres evolverim, quibus quaedam ab eis allata monumenta, correctiora exhiberi valent, dabo operam, quantum in me est, ut nonnullum a meis observationibus lumen eorum laboribus accedat.

[Col. 0708D] 5. Ac primum animadvertendum est, etiam post Ballerinios eruditum opus de collectione canonum Isidori Mercatoris in publicam lucem venisse, auctore Carolo Blasco, qui tamen vetera exemplaria collectionis hujusmodi non videtur prae manibus habuisse, ac studii Balleriniorum in hoc genere vix in Addendis meminit. Hoc Blasco peculiare est, quod ex supposita collectione Isidori Mercatoris occasionem fingendi fabulam de Joanna papissa natam fuisse opinatur. Scilicet existimat aliquem fraudis conscium aenigma aliquod adornasse, quasi papa aliquis, vel potius papissa spurium fetum edidisset. Et cum nomen papissae Joannae dicatur fuisse Joannes Anglus, coniicit auctorem collectionis supposititiae canonum Isidori [Col. 0709A] Mercatoris fuisse quemdam Joannem natione Anglum, qui Alcuini aequalis fuerit, et Moguntiae fraudem texuerit. Quidnam aliud in toto suo opere Blascus egerit, ex titulo ipso et elencho capitum, quem subjicio, satis intelligitur.

6. De collectione Canonum Isidori Mercatoris Commentarius. In quo de collectionis origine et fortuna disseritur, deque persona ac praecipuo collectoris proposito inquiritur: fraudes item impostoris deteguntur, ex eoque ortam occasionem fingendae fabulae de Joanna papissa solidis indiciis suadetur, unde verum ejusdem impostoris nomen etiam patescit. Annectitur in calce operis appendix de pseudo-Cyriaco papa comite S. Ursulae, etc.; itemque Diatriba de capitulis Hadriano I papae tributis.

7. CAP. I. Synopsis collectionum quae Mercatorem praecesserunt.

CAP. II. Aspectus collectionis Mercatoris.

[Col. 0709B] CAP. III. Mercatoris collectio quomodo emerserit, ejusque progressus.

CAP. IV. Romani pontifices sine fraude, atque adeo sine culpa, et quidem moderate Mercatoris monumentis usi.

CAP. V. De detectione falsitatis Mercatoris monumentorum.

CAP. VI. Cujas fuerit Isidorus Mercator, et quo tempore locoque floruerit.

CAP. VII. De Mercatoris scopo.

158 CAP. VIII. Mercatoris propositum episcoporum indemnitati consulendi plurimis capitibus ex ipsis falsis decretalibus demonstratur. 1. Ex damnata usurpatione bonorum Ecclesiae. 2. Ex frenata chorepiscoporum potestate. 3. Ex exaggerato spirituali conjugio inter episcopum et ecclesiam. 4. Ex honore sacerdotibus, maxime episcopis praestando. 5. Ex restitutione episcopis spoliatis ante omnia facienda, et induciis eis dandis. 6. Ex frenata accusandi clericos et maxime episcopos licentia. 7. Ex accusatione, nisi [Col. 0709C] praemissa correctione, non facienda. 8. Ex accusatione item non facienda sine praevia inscriptione. 9. Ex non damnandis vel accusandis absentibus. 10. Ex testium qualitatibus eorumque numero requisito in damnatione episcoporum. 11. Ex irritatione extortae confessionis. 12. Ex modo judiciis imposito. 13. Ex poenitentibus in honores redintegrandis. 14. Ex libera appellandi facultate, et episcopis inconsulta sancta sede non judicandis.

CAP. IX. De juribus quae Mercator Romano pontifici tribuit. § I. De episcoporum criminalibus causis. § II. De Romani pontificis in episcoporum synodis auctoritate.

CAP. X. Romani pontificis jura, quae ad criminales causas, maxime episcoporum, non attinent, Mercatorem minime curasse, multis demonstratur. 1. Ex non reservata potestate transferendi episcopos. 2. Ex non reservata potestate admittendi eorum renuntiationes. 3. Ex non tributa ordinandi eosdem per orbem potestate. 4. Ex non data facultate ordinandi [Col. 0709D] clericos aliarum ecclesiarum. 5. Ex non memorata potestate ordinandi quoscunque, saltem ex causa devolutionis. 6. Ex non reservata facultate ordinandi episcopos sui patriarchatus, nec etiam suae provinciae. 7. Ex non memorato jurejurando obedientiae et subjectionis. 8. Ex non data facultate permittendi ordinationem episcoporum per unum episcopum. 9. Ex non data potestate delegandi presbytero administrationem confirmationis. 10. Ex non reservatis dedicationibus ecclesiarum. 11. Ex neglecta commemoratione nominis papae in missis facienda. 12. Ex non reservatis absolutione et poenitentiae impositione graviorum criminum. 13. Ex non tributa potestate concedendi privilegia. 14. Ex non memorata potestate dispensandi.

159 CAP. XI. Occurritur objectionibus, ac ostenditur Mercator aliquando adeo episcopis tribuisse, ut Romano pontifici videatur injurius.

[Col. 0710A] CAP. XII. Detegitur alter Mercatoris scopus stabiliendi primates, quos patriarchis exaequat.

CAP. XIII. De loco ubi primatem Mercator praecipue constitutum volebat; eum Moguntiam fuisse variis indiciis probatur.

CAP. XIV. Conjectura de Moguntina primatia a Mercatore intenta ex iis quae subinde obvenerunt, confirmatur, ac refelluntur objectiones.

CAP. XV. Quae Mercator praeter suum propositum habet, ea in speciem veritatis ex genuinis monumentis affert, et praesertim ex libro Pontificali.

CAP. ultim. Ex collectione canonum Mercatoris nata fabula Joannae papissae, seu data occasio illius fingendae. § I.---Referuntur aliorum opiniones, et rejiciuntur. § II.---Exponitur et probatur conjectura ex collectione canonum Mercatoris petita. § III.---De Joanne Anglo sub Isidori Mercatoris larva latente.

Appendix. De Pseudo-Cyriaco papa, comite S. Ursulae, ac XI millium virginum, et cum eis martyrium [Col. 0710B] passo.

Diatriba. De capitulis ad Angilramnum, Hadriano I papae tributis.

8. Exstat de vetustis canonum collectionibus dissertationum Sylloge, cura V. C. Andreae Gallandii Venetiis 1778 in fol.; nimirum 1. Dissertatio de antiquis canonum collectionibus, deque variis epistolarum pontificum Romanorum editionibus, auctore Petro Constant. 2. Petri de Marca dissertatio de veteribus collectionibus canonum. 3. De antiquis tum editis, tum ineditis collectionibus, et collectoribus canonum ad Gratianum usque tractatus in quatuor partes distributus, auctoribus Petro et Hieronymo fratribus Balleriniis. 4. Caroli Sebastiani Berardi dissertatio de variis sacrorum canonum collectionibus ante Gratianum. [Col. 0710C] 5. Paschasii Quesnelli dissertationes tres: prima de Codice canonum Romanae Ecclesiae; secunda de variis fidei libellis in antiquo Romanae ecclesiae Codice contentis: tertia de primo usu Codicis canonum Dionysii Exigui in Gallicanis regionibus, cum Ballerinianis annotationibus in easdem Quesnellianas dissertationes. 8. De collectionibus canonum Isidori Mercatoris commentarius, de quo supra dixi, auctore Carolo Blasco. 9. Dissertatio de methodo atque auctoritate collectionis Gratiani, et reliquarum omnium collectionum decretalium post Gratianum. Accessit oratio de recta juris canonici 160 discendi ratione, auctore Francisco Florente. 10. Antonii Augustini de emendatione Gratiani dialogorum libri duo.

[Col. 0710D] 9. Ex his omnibus ea quae propius collectionem Hispanicam tangunt et clarius illustrant, petenda a nobis sunt, ut dixi, ex Balleriniorum tractatu. Describam igitur nonnulla capita partis secundae, scilicet a capite 4, notationesque meas, ubi opportunum videbitur, subjungam.


De collectione Hispanica.


§ I.---Praecipui auctores qui de hac collectione egerunt. Quomodo compacta. De ejusdem Codicibus.

10. Aliquot perantiquas, nunc autem deperditas collectiones ab ea diversas quae vocari solet Hispanica, apud Hispanos olim exstitisse patebit ex dicendis part. IV, c. 4, ubi de abbreviatione vetusti sima canonum, quae continetur in ms. 59 capituli Veronensis [Col. 0711A] erit sermo [a 2Kb] . Idem etiam comprobant duae synodi antiquiores collectione Hispanica, in quibus canonum Codices producti et lecti traduntur. In Bracarensi I anni 563 habetur: Relecti ex Codice coram concilio tam generalium synodorum canones quam localium: et in Hispalensi II anni 619, c. 2, Prolatis canonibus synodalia decreta perlecta sunt. Nunc vero de collectione Hispanica, cujus aliquot supersunt mss. exemplaria, dicendum. Haec post Dionysianam est caeteris ordinatior et locupletior. Primus qui hujus collectionis brevem quidem, sed satis distinctam notitiam praebuit, fuit Antonius Augustinus archiepiscopus Tarraconensis in opusculo de quibusdam veteribus canonum collectoribus, cap. 17. Non pauca de eadem prodidit 161 Petrus de Marca in Opusculis, ubi tamen ejus originem et usum minus cognitos habuit. Stephanus Baluzius aliique post ipsum ejusdem collectionis exempla adhibuere: at de iisdem ita pauca indicarunt, ut ex ipsis fere nihil distinctum elici possit. Cum vero Antonii Augustini [Col. 0711B] opera rarissima, et a plerisque inobservata sint., haec praeclara collectio minus nota fuit, antequam P. Coustantius in praefatione ad tomum I Epistolarum Romanorum pontificum de eadem latius dissereret § X, a num. 132 usque ad 152. Etsi vero hic accuratam ejus descriptionem dedit, cum tamen plures Codices invenire et conferre nobis licuerit, aliquid amplius, quo haec collectio plenius illustretur nos proferre posse confidimus.

11. Haec aeque ac Dionysiana divisa est in partes duas, quarum altera conciliorum canones, altera Romanorum pontificum epistolas exhibet. In secunda parte collector ex Dionysio profecit: omnes enim quas in ipso epistolas reperit, cum iisdem titulis ex eodem descripsit, ac suae collectioni inseruit. Alias vero pontificias epistolas, quas alibi invenit, suis locis in eamdem Dionysii rationem cum titulis ab se conditis addidit. At quantum ad canones, qui in prima parte continentur, nihil a Dionysio accepit. [Col. 0711C] Cum enim quantum ad Graecos canones obtineret in Hispaniis alia antiquior versio, quae ex hac collectione ab Isidoro Mercatore suscepta, et ex Isidori codicibus edita, Isidoriana vocari solet; noluit novam Dionysianam translationem tametsi meliorem et castigatiorem recipere, metuens ne Hispanis antiquae illi versioni assuetis hac novitate offensionem pareret. Usum quidem inolitum veteris ejus versionis apud ecclesias Hispanicas satis probat concilium Toletanum III anni 589, in quo tres ejusdem versionis particulae referuntur. Simili de causa dicendus est noluisse canones Africanos, etsi apud Dionysium accuratius descriptos, ex eodem mutuari; quia nimirum ita in Hispanis regionibus invalescebat alia peculiaris canonum Africanorum collectio, quae ex Hispaniis in Gallias videtur transisse, et idcirco laudatur in concilio Turonensi II anni 567, uti probavimus part. II, c. 3, § 2, n. 4, qua ex re etiam collegimus errores aliquot, quos in recensione Africanorum canonum hujus collectionis eodem paragrapho [Col. 0712A] diligenter notavimus, non collectori Hispanico, sed antiquiori ejusdem Africanae collectionis auctori esse ascribendos. Id autem saltem in Graecis canonibus beneficii praestitit collector Hispanicus, quod in Dionysii methodum decretis singulis titulos addidit, quos in antiqua versione initio defuisse ex ms. 58 capituli Veronensis manifestum est. Neque vero solos canones conciliorum Graeciae et Africae, qui tantum leguntur apud Dionysium, Hispanicus collector protulit, sed Gallicanos et Hispanicos adjecit. Magna apud Hispanos fuit Gallicanarum synodorum auctoritas. Hinc vulgatae erant apud ipsos ejusmodi synodi, quarum saepe verbis et sententiis, etiam ubi eos non nominant, canones suos instituunt, et saepe etiam non dissimulanter et nominatim earum sibi exemplum et auctoritatem sequendam proponunt, uti observavit Sirmondus in praefatione ad Concilia Galliae, et indicatis testimoniis confirmat. His ergo pervulgatis Gallicanarum synodorum exemplis Hispanicus collector suum Codicem locupletavit. Duos errores 162 [Col. 0712B] apud eumdem in concilio Toletano I deteximus tom. II, col. 1379 ac 1380, not. 5, quorum alterum, quatenus collectori obrepserit, congruentiori ratione explicabimus in Observationibus ad Dissert. XIV Quesnelli § 2, n. 3. Alium errorem in eo episcoporum catalogo, qui perperam attributus est concilio Arelatensi II, cum ad Arelatense I pertineat, indicavimus in observationibus ad dissert. V Quesnelli tom. II, col. 1018 et 1019, not. 14. Concilia autem Hispanica ex Codicibus Ecclesiarum Hispaniae colligere perfacile fuit.

12. Antequam vero ipsam collectionem describamus, codicum, ex quibus ejus descriptio pendet, brevis notitia praemittenda est [b 1Kb] . In Italia rara sunt hujus collectionis exempla. Unum reperimus in bibliotheca Vaticana signatum num. 1341, quod ex Heduensi, seu Augustodunensi Gallicana ecclesia traductum manifestat haec professio Theotardi abbatis S. Martini, quae paulo post initium recentiori [Col. 0712C] charactere scripta legitur: Ego Theotardus S. Martini coenobii nunc ordinandus abbas subjectionem et reverentiam a SS. Patribus constitutam, et obedientiam secundum praeceptum S. Benedicti S. Dei Heduensis Ecclesiae in praesentia D. episcopi Aganonis (qui floruit sub medium saeculum XI) perpetuo me exhibiturum promitto, et propria manu firmo. Et dein: Istud legat super altare. Duos alios Codices videre licuit, alterum Vat. Palat. 575, confusum et mutilum, qui quondam pertinuit ad coenobium S. Martini Moguntiae; alterum in bibliotheca eminentissimi card. Passionei, qui pariter mutilus saeculo X et fortassis etiam IX scriptus videtur. Omnium vero praestantissimum et vetustissimum exemplum, quod in Leonis epistolis conferendum curavimus, est Caesareum Vindebonense signatum num. 41, quod Lambecius lib. II Comment. Biblioth. Caesar. c. 8, pag. 932, n. 281, appellat volumen membranaceum admirandae vetustatis in-folio, totum antiquis litteris Gothicis, sive Toletanis anno 736 exaratum. Plura sunt [Col. 0713A] ejusmodi manuscripta in Galliis et in Hispania. Joannes Baptista Perezius inter multa Hispanica quatuor praesertim describit, Lucense, Hispalense, Alveldense, et S. Aemiliani, de quibus inferius plura. Garsias Loaisa in praefatione ad Concilia Hispaniae duos alios Toletanos Codices laudat; Vigilanum autem vocat eum qui Alveldensis a Perezio appellatur, eo quod a Vigila presbytero scriptus fuerit. Quem vero Hispalensem nominat, ex notatione anni 962 ac ex documentis in eo contentis eumdem esse cognovimus ac illum quem Perezius S. Aemiliani Codicem nuncupavit. Petrus de Marca et Stephanus Baluzius mss. libros Rivipullenses duos et Urgellensem memorant, nec non Colbertinos et Lugdunensem 163 qui cum iisdem Hispanicis exemplis conveniunt. P. Coustantius laudat Hispanicum exemplum Gerundense, et quatuor Gallicana Laudunense, Noviomense, Bellovacense et Suessionense. Indicat etiam Coislinianum atque unum Colbertinum, quae ad hujus collectionis Codices Hispanicae magis quam Gallicanae [Col. 0713B] originis videntur accedere; de quorum discrimine § 5 dicetur.


§ II.---De primigenia hujus collectionis editione. Tabula eorum quae in ea continebantur. Epistola Innocentii I ad Aurelium a nota suppositionis Isidorianae eximitur.

13. Cum inter tot Codices alii aliis locupletiores sunt, tum vero nullus primigeniae collectionis exemplum posterioribus additamentis expers repraesentat. Primigenia autem collectio ex indice seu tabula capitulorum colligi solet, ita ut si quae capitula praeter eamdem tabulam in corpore inveniantur descripta, ea posteriori additamento accessisse noscantur. Quod si inter tabulas diversorum Codicum ejusdem collectionis aliae pauciora, aliae plura capitula praeferant; tabula quae ex paucioribus capitulis constat, primigeniae collectionis indicium exhibet. Inter memoratos autem Codices collectionis Hispanicae pauciora [Col. 0713C] capitula leguntur in tabula Codicum Vindebonensis, Hispalensis Perezii, Rivipullensium, Vat. 1341 aliorumque Gallicanorum, qui etsi aliqua capita corpori habeant inserta, nullam tamen additionem in praemissa capitulorum tabula receperunt, ut quibusdam aliis Hispanicis exemplaribus accidit. Hinc illorum intacti indices seu tabulae ad primigeniam hujus collectionis editionem pertinere jure creduntur. Primam igitur ipsius collectionis editionem in primis descripturi, harum breviorum tabularum indicio utemur: de additamentis autem quae postea accessere deinceps dicetur.

14. [a 2Kb] Primae partis tabula in 45 capitula distinguitur. Praefationem hujus partis integram praemittimus.

164 »Canones generalium conciliorum a temporibus Constantini coeperunt. In praecedentibus namque annis, persecutione fervente, docendarum plebium minime dabatur facultas. Inde Christianitas [Col. 0713D] in diversas haereses scissa est: quia non erat licentia episcopis in unum convenire, nisi tempore supradicti imperatoris. Ipse enim dedit facultatem Christianis libere congregari. Sub hoc etiam SS. Patres in concilio Nicaeno de omni orbe terrarum convenientes, [Col. 0714A] juxta fidem evangelicam et apostolicam secundum post apostolos symbolum tradiderunt. Quatuor autem principalia esse concilia, ex quibus plenissimam fidei doctrinam tenet Ecclesia, tam de Patris et Filii et Spiritus sancti divinitate, quam de praedicti Filii et Salvatoris nostri incarnatione. Prior harum Nicaena synodus est CCCXVIII episcoporum Constantino Augusto imperante peracta, in qua Arianae perfidiae blasphemia condemnata, qua inaequalitatem [Al., de inaequalitate] sanctae Trinitatis idem Arius asserebat. Ita consubstantialem Deo Patri Deum Filium eadem sancta synodus per symbolum definivit. Secunda est CL Patrum sub Theodosio Seniore Constantinopolim congregata, quae Macedonium, sanctum Spiritum Deum esse negantem, condemnans, consubstantialem Patri et Filio eumdem Paraclitum demonstravit: quam tota Graecia et Latinitas in Ecclesiis praedicat. Tertia synodus Ephesina CC episcoporum sub Juniore Theodosio Augusto edita, quae Nestorium duas personas in Christo asserentem [Col. 0714B] justo anathemate condemnavit, ostendens manere in duabus naturis unam Domini Jesu Christi personam. Quarta est synodus Chalcedonensis DCXXX sacerdotum sub Marciano principe habita, in qua Eutychem Cp. abbatem, Verbi Dei et carnis unam naturam pronuntiantem, et ejus defensorem Dioscorum quondam Alexandrinum episcopum, et ipsum rursum Nestorium cum reliquis haereticis, una Patrum sententia praedamnavit, praedicans eadem synodus Christum Deum sic natum de Virgine, ut unam personam et divinae et humanae confiteamur naturae. Hae sunt, ut praediximus, quatuor principales et venerabiles synodi totam fidem catholicam complectentes. Sed et si qua sunt concilia quae SS. Patres Spiritu Dei pleni sanxerunt, post istorum quatuor auctoritatem omni manent stabilita vigore, quorum etiam gesta in hoc corpore condita continentur. In principio autem hujus voluminis Nicaenam synodum constituimus pro auctoritate ejusdem magni concilii. Deinceps [Col. 0714C] diversorum conciliorum Graecorum ac Latinorum, sive quae antea, sive quae postmodum facta sunt, sub ordine numerorum ac temporum capitulis suis distincta sub hujus voluminis aspectu locavimus. Subjicientes etiam decreta praesulum Romanorum, in quibus pro culmine sedis apostolicae non impar conciliorum exstat auctoritas: quatenus ecclesiastici ordinis disciplina in unum a nobis coacta atque digesta, et sancti praesules paternis constringantur [Al., instituantur] regulis, et obedientes Ecclesiae ministri vel populi spiritualibus imbuantur exemplis. Canones autem, qui dicuntur apostolorum, seu 165 quia eosdem nec sedes apostolica recipit, nec sancti Patres illis consensum praebuerunt, pro eo quod ab haereticis sub nomine apostolorum compositi dignoscuntur, quamvis in eis quaedam inveniantur utilia, auctoritate tamen canonica atque apostolica eorum gesta constat esse remota et inter apocrypha deputata.«

[Col. 0714D] Post haec subditur: Canon autem Graece, Latine regula nuncupatur. Regula autem dicta, etc., ut apud Gratianum dist. 3, c. 1 et 2, et post illa in fine capitis secundi pravumque corrigat sequitur: Synodum autem ex Graeco interpretari, etc., uti apud eumdem [Col. 0715A] Gratianum dist. 15, c. 1 in fine. Post ultima autem verba a societate multorum in unum, subditur: Explicit praefatio.

Tabula porro capitulorum hujus primae partis haec est.



INCIPIUNT CAPITULA CONCILIORUM GRAECIAE.
    I. [a 2Kb] Canones Nicaeni concilii CCCXVIII episcoporum. In corpore post canones symbolum et catalogum episcoporum Nicaenorum antiquae versionis, seu, uti vocant, Isidorianae, a collectore addita fuit Fides S. Gregorii Majoris cujus initium unus Deus principium. Est autem vetusta interpretatio fidei scriptae a S. Gregorio Neocaesariensi, quae post Graecum textum edita est tom. I Concil., col. 863.
    II. Canones Anchyritani concilii XII episcoporum.
    III. Canones Neocaesariensis concilii XIX episcoporum.
    IV. Canones Gangrensis concilii XIV [al., XV] episcoporum.
    [Col. 0715B] V. Canones Sardicensis concilii.
    VI. Canones Antiocheni concilii XXXI episcoporum.
    166 VII. Canones Laodiciae Frygiae.
    VIII. Canones Constantinopolitani concilii CL episcoporum.
    IX. Synodus Ephesina I 200 episcoporum. In corpore hoc titulo proferuntur duae celebres epistolae S. Cyrilli ad Nestorium ante Ephesinum concilium scriptae, at in eo lectae atque insertae, quarum altera duodecim anathematismis clauditur. Adnotatio collectoris Hispanici his litteris praemissa in observatione P. Labbei exhibetur tom. III Concil., col. 959, prima autem epistola col. 960, quae cum sit versionis a Dionysio Exiguo separatim vulgatae, hanc ex ipso sumptam liquet. Altera vero epistola, seu potius fragmentum epistolae incipiens a verbis: Ait igitur sancta et magna synodus: Ipsum qui est ex Deo Pater naturaliter natus, etc., sumptum est ex vetustiori interpretatione, ex qua S. Leo longum testimonium [Col. 0715C] iisdem verbis inchoans subjecit epist. 165 tom. I nostrae editionis, col. 1397, et hoc tomo col. 291. Haec est antiquior collectio, in qua hae duae Cyrilli epistolae concilii Ephesini nomine inscribuntur. Id tamen vetustius esse collectione Hispanica liquet ex ms. Cod. 59 capituli Veronensis, qui excerpta continet antiquiorum exemplarium Hispaniensium, in quibus eodem Ephesini concilii titulo illae epistolae inter Concilia Graeciae describebantur. Vide quae adnotabimus part. IV, c. 4.
    X. Synodus Chalcedonensis concilii DCXXX episcoporum. In corpore praeter canones additur versio actionis VI, ex qua allocutio imperatoris Marciani, et definitio fidei producuntur, uti tom. IV Concil., col. 2051. Subduntur etiam subscriptiones Patrum, ac tres imperiales leges, 1 universis populis, quae incipit: Tandem aliquando, et legitur etiam in collectione hoc tomo edita cap. 26. 2. Ad Palladium praef. praetorio, cujus initium: Divinae semper potentiae. Vide [Col. 0715D] tom. IV Concil., col. 1811, not. e 3. Ad eumdem Palladium inchoans: Licet jam sacratissimam constitutionem, [Col. 0716A] etc. Uti in nostra collectione invenietur cap. 28.
    XI. Epistola formata Attici Cp. episcopi. Est ea quae in nostra collectione invenietur cap. 63. Vide not. 1 col. 451.

CONCILIA AFRICAE
    XII. Synodus Carthaginis Africae I. Est concilium sub Grato editum tom. II Conc., col. 745, de quo vide part. II, c. 3, § I, n. 7.
    XIII. Synodus Carthaginis Africae II. Est concilium sub Genethlio, eodem tom. II Conc., col. 1389. Vide ibidem n. 8.
    XIV. Synodus Carthaginis Africae III 48 episcoporum. Est concilium sub Aurelio anni 397, eodem tom. II, col. 1397. Vide ibidem § 3, n. 1.
    XV. Synodus Carthaginis Africae IV 210 episcoporum: eodem tom. II, col. 1433. Hoc titulo proferuntur Statuta antiqua. Confer quae diximus eadem part. II, cap. 3, § 4.
    [Col. 0716B] XVI. Synodus Carthaginis Africae V 33 episcoporum: tom. II Conc., col. 1453. Vide part. II, c. 3, § 5, n. 2.
    XVII. Synodus Carthaginis Africae VI 217 episcoporum: tom. III Conc., col. 441. Confer eamdem part. II, c. 3, § 8, n. 4.
    167 XVIII. Synodus Carthaginis Africae VII 19 episcoporum: tom. III Conc., col. 459. Consule laudatum c. 3, § 8, n. 7.
    XIX. Synodus Africae in Milevitana urbe habita 214 episcoporum: tom. III Conc. col. 379. Vide part. II, c. 3, § 6.

CONCILIA GALLIAE.
    XX. Concilium Arelatense I.
    XXI. Concilium Arelatense II 113 episcoporum. Duo in hoc notanda. 1. Post tabulam capitulorum describi episcoporum catalogum, qui ad Arelatense I pertinet: et numerum quoque episcoporum 113, in titulo notatum ad idem Arelatense I referendum esse, uti colligimus ex pervetusto ms. 54 [Col. 0716C] Novariensis Ecclesiae, in quo Arelatensi I hic titulus praemittitur: Incipit concilium Arelatense tempore Marini actum a CXXIII episcopis, qui et papae Silvestro scripserunt. 2. Viginti quinque tantum canones exhiberi, non vero 37 uti in vulgatis Conciliorum ante Sirmondum, nec 56, uti Sirmondus edidit. Vide parte II, c. 10, § 2, n. 19.
    XXII. Concilium Arelatense III 14 episcoporum.
    XXIII. Concilium Valentinum 20 episcoporum.
    XXIV. Concilium Taurinantium.
    XXV. Concilium Regiense 13 episcoporum.
    XXVI. Concilium Arausicum 16 episcoporum.
    XXVII. Concilium Vasense.
    XXVIII. Concilium Agathense 25 episcoporum.
    XXIX. Concilium Auretianense 20 episcoporum.

CONCILIA SPANIAE.
    XXX. Concilium Eliberinum 18 episcoporum
    XXXI. Concilium Tarraconense 10 episcoporum.
    XXXII. Concilium Gerundense 7 episcoporum.
    [Col. 0716D] XXXIII. Concilium Caesaraugustanum 12 episcoporum.
    [Col. 0717A] XXXIV. Concilium Ilerdense 9 episcoporum.
    XXXV. Concilium Valentinum 6 episcoporum.
    XXXVI. Synodus I Toletana 18 episcoporum.
    XXXVII. Synodus II Toletana 9 episcoporum.
    XXXVIII. Synodus III Toletana 62 episcoporum.
    XXXIX. Synodus IV Toletana 46 episcoporum.
    XL. Synodus Bracarensis I, 9 [Al., 8] episcoporum.
    XLI. Synodus Bracarensis II 12 episcoporum aera DCX.
    XLII. [a 2Kb] Capitula ex Orientalium Patrum synodis a Martino episcopo Galliciae ordinata atque collecta.
    168 XLIII. Synodus Spalensis I, 8 episcoporum.
    XLIV. Synodus Spalensis II, 8 episcoporum.
    XLV. [b 1Kb] Sententiae quae in veteribus exemplaribus Conciliorum non habentur, sed a quibusdam insertae sunt. Hae autem sententiae sunt canones 23 in vulgatis subjecti concilio Agathensi a can. 48 usque ad 70. Quo loco monendum est has sententias omitti in corpore Codicum Vindebonensis, Vaticani [Col. 0717B] 1341 et aliorum similium, licet in praemissa tabula capitulorum notentur num. 45 quo ex defectu capitula hujus primae partis esse deberent solum 44. Cum vero eaedem sententiae in iisdem Mss. subnectantur canonibus Agathensibus 47, forte ne superflue repeterentur capitulo 45, in corpore omissae fuerunt. At cum in tabula, primigeniae collectionis indice, hae sententiae affigantur eidem capitulo 45, nihil ambigimus quin in primigeniis exemplis ita hoc loco fuerint descriptae uti eas separatim descriptas invenimus in ms. auctioris collectionis Hispanicae cardinalis Passionei, nec non in ms. Vat. 4587 Joannis Baptistae Perezii, qui notat eas legi in fine omnium conciliorum in Codice Lucensi: ac ex aliis item Hispanicis Codicibus ipsas post concilium Toletanum XVII typis dedit Garsias Loaisa, ac ex ipso recusae sunt tom. VIII Conciliorum edit. Venetae, col. 91. Confer quae de canonum Agathensium numero dicemus part. IV, c. 4, n. 21.


Post praemissam primae partis tabulam ipsa documenta [Col. 0717C] subjiciuntur.

15. [c 1Kb] Tum profertur tabula partis secundae cum capitulis 102, in quam haec brevior praefatio legitur.

»Hactenus digestis conciliis SS. Patrum, sequentur decreta praesulum Romanorum. Praefatae sedis apostolicae praesulum constituta, quae ad fidei regulam vel ad ecclesiasticam pertinent disciplinam, in hoc libro diligenti cura collecta sunt: ita ut singulorum pontificum, quotquot decreta a nobis reperta sunt, sub uniuscujusque epistolae seriem propriis titulis praenotarentur eo modo quo superius priscorum Patrum canones nostro studio ordinati sunt: quatenus lectoris industria facilius intelligere possit, dum capitulis propriis distincta intendit.«


169 DECRETA QUORUMDAM PRAESULUM ROMANORUM

Ad fidei regula et disciplinam ecclesiasticam constituta.

    [Col. 0717D] I. Epistola papae Damasi ad Paulinum Antiochenum episcopum.
    [Col. 0718A] II. Confessio fidei ejusdem papae ad eumdem Paulinum. Haec duo capitula sunt in collectione hoc tomo impressa cap. 55.
    III. Epistola Siricii papae ad Himerium episcopum Tarraconensem. Est in editione Conciliorum epist. 1 ejusdem pontificis.
    IV. Ejusdem Siricii per diversos episcopos missa. Ibid. ep. 3.
    V. Ejusdem Siricii per diversos episcopos directa. Epist. 2.
    VI. Epistola Innocentii papae ad Decentium episcopum Eugubinum. In Conciliorum editione est Innocentii epist. 1.
    VII. Cujus supra ad Victoricum Rothomagensem. Ep. 2.
    VIII. Cujus supra ad Exsuperium Tolosanum episcopum: ep. 3.
    IX. Cujus supra ad Felicem episcopum. Ep. 4.
    [Col. 0718B] X. Ad Maximum et Severum episcopos. Ep. 5.
    XI. Ad Agapitum, Macedonium et Marinum episcopos. Ep. 6.
    XII. Ad Rufum et caeteros per Macedoniam constitutos. Ep. 7.
    XIII. Ad Florentinum Tiburtinensem episcopum. Ep. 8.
    XIV. Ad Probum. Ep. 9.
    XV. Ad Aurelium et Augustinum Africanos episcopos. Ep. 10.
    XVI. Ad Aurelium Carthaginensem. Ep. 11.
    XVII. Ad eumdem. Ep. 12.
    XVIII. Ad Julianam nobilem exhortatoria. Ep. 13.
    XIX. Ad Bonifacium presbyterum. Ep. 14.
    XX. Ad Alexandrum Antiochenum episcopum Ep. 15.
    XXI. Ad Maximianum episcopum. Ep. 16.
    XXII. Ad Alexandrum Antiochenum. Ep. 17.
    XXIII. Ad eumdem. Ep. 18.
    [Col. 0718C] XXIV. Ad Acacium Beroeae episcopum. Ep. 19.
    XXV. Ad Laurentium Seniensem episcopum. Ep. 20. Supplenda esset in hac tabula alia epistola Innocentii ad Marcianum Naissitanum episcopum, quae in corpore omnium Codicum hujus collectionis legitur, et in Conciliis est epist. 21. At cum index eorumdem Codicum illam non notet, satis sit id monuisse, ut ne numeros caeterarum epistolarum immutare cogamur.
    XXVI. Ad Rufum, Eusebium caeterosque episcopos. Ep. 22.
    XXVII. Ad universos Toletanos episcopos. Ep. 23.
    XXVIII. Epistola Zosimi ad Hesychium episcopum Salonitanum. In edit. Concil. epist. 1 ejusdem pontificis.
    XXIX. Ejusdem papae ad clerum Ravennensem. Ep. 2.
    XXX. Epistola Bonifacii papae ad Honorium Augustum: in Conciliis ep. 1.
    [Col. 0718D] XXXI. Rescriptum Honorii ad eumdem Bonifacium; ibidem post praedictam epistolam.
    [Col. 0719A] 170 XXXII. Item epistola Bonifacii ad episcopos Galliae. Ep. 2.
    XXXIII. Ejusdem papae ad Hilarium Narbonensem episcopum. Ep. 3.
    XXXIV. Epistola Coelestini papae ad episcopos per Gallias constitutos. In Conciliorum editione ep. 1.
    XXXV. Cujus supra ad episcopos per Viennensem et Narbonensem provinciam constitutos. Ep. 2.
    XXXVI. Cujus supra ad episcopos per Apuliam et Calabriam constitutos. Ep. 3.
    XXXVII. Epistola Leonis papae ad Eutycem presbyterum: in nostra editione epist. 20.
    XXXVIII. Cujus supra ad Flavianum Cp. episcopum. Ep. 23.
    XXXIX. Rescriptum Flaviani ad supradictum Leonem papam. Ep. 22.
    XL. Leonis rescriptum ad supradictum Flavianum. Ep. 28.
    XLI. Epistola Petri episcopi Ravennensium ad Eutychem presbyterum. Ep. 25.
    [Col. 0719B] XLII. Epistola Leonis ad Ephesinam synodum. Ep. 33.
    XLIII. Cujus supra ad Theodosium Augustum. Ep. 44.
    XLIV. Cujus supra ad Pulcheriam Augustam. Ep. 45.
    XLV. Cujus supra item ad Pulcheriam Augustam. Ep. 60.
    XLVI. Ad Martinum et Faustum presbyteros. Ep. 61.
    XLVII. Ad Theodosium Augustum. Ep. 69.
    XLVIII. Ad Pulcheriam Augustam. Ep. 70.
    XLIX. Ad Faustum, Martinum, Petrum, Manetem. et caeteros. Ep. 71.
    L. Ad Pulcheriam Augustam. Ep. 79.
    LI. Ad Anatolium Cp. Episcopum. Ep. 80.
    LII. Ad Marcianum imperatorem. Ep. 82.
    LIII. Ad eumdem Marcianum Augustum. Ep. 83.
    LIV. Ad Anatolium episcopum. Ep. 85.
    LV. Ad Marcianum Augustum. Ep. 90.
    [Col. 0719C] LVI. Ad synodum Chalcedonensem. Ep. 93.
    LVII. Ad Marcianum Imperatorem. Ep. 104.
    LVIII. Ad Anatolium Cp. episcopum. Ep. 106.
    LIX. Ad Marcianum Augustum. Ep. 115.
    LX. Ad eumdem Marcianum Augustum. Ep. 130.
    LXI. Ad eumdem Marcianum. Ep. 134.
    LXII. Ad Leonem imperatorem, subjunctis testimoniis per rescripta de libris patrum. Ep. 165.
    LXIII. Ad Turibium Asturicensem episcopum. Ep. 15.
    LXIV. Ad universos episcopos per Italiam provinciam constitutos. Ep. 7.
    LXV. Ad episcopos per Siciliam constitutos. Ep. 16.
    LXVI. Ad episcopos per Campaniam, Samnium et Picenum constitutos. Ep. 4.
    LXVII. Ad Januarium Aquilegensem episcopum. Ep. 18.
    LXVIII. Ad Rusticum Narbonensem episcopum. Ep. 167.
    [Col. 0719D] LXIX. Ad Anastasium Thessalonicensem episcopum. Ep. 14.
    LXX. Ad Nicetam Aquilegensem episcopum. Ep. 159.
    171 LXXI. Ad Africanos episcopos. Ep. 12 editionis decurtatae.
    LXXII. Ad Theodorum Forojuliensem episcopum. Ep. 108.
    LXXIII. Ad Leonem Ravennensem episcopum. Ep. 166.
    LXXIV. Ad Dioscorum Alexandrinum episcopum. Ep. 9.
    LXXV. Ad episcopos per Campaniam, Samnium et Picenum constitutos. Ep. 168.
    LXXVI. Hilari papae synodale decretum: in edit. Conciliorum epist. 1.
    LXXVII. Cujus supra ad Ascanium et ad universos Tarraconensis provinciae episcopos. Ep. 2.
    [Col. 0720A] LXXVIII. Cujus supra ad eumdem Ascanium Tarraconensem episcopum. Ep. 3.
    LXXIX. Epistola Simplicii papae ad Zenonem Spalensem episcopum: in Conciliis ep. 1.
    LXXX. Acacii Cp. episcopi ad praedictum Simplicium Romanae urbis episcopum: ibidem post epist. 8 Simplicii.
    LXXXI. Epistola Felicis papae ad episcopos per Siciliam. Est Felicis III epist. 7.
    LXXXII. Cujus supra ad Acacium Cp. episcopum. Ep. 6.
    LXXXIII. Ad Zenonem Spalensem episcopum. Ep. 8.
    LXXXIV. Decreta Gelasii papae generalia: in edit. Concil. ep. 7.
    LXXXV. Ad Sicilienses episcopos. Ep. 10.
    LXXXVI. Epistola Anastasii papae ad Anastasium imperatorem directa. Est epist. 1 Anastasii II.
    LXXXVII. Epistola Symmachi papae ad Caesarium: in edit. Conc. ep. 5.
    [Col. 0720B] LXXXVIII. Epistola Hormisdae papae ad Justinum Augustum: ibidem ep. 79 ejusdem pontificis.
    LXXXIX. Sacra Justini imperatoris ad Hormisdam papam: ibid. post ep. 40.
    XC. Epistola (seu libellus) Joannis Cp. ad Hormisdam papam directa: post eamdem ep. 48, tom. V edit. Ven., col. 621.
    XCI. Hormisda papa ad Joannem episcopum Illicitanae [al. Milicitanae] Ecclesiae. Ep. 24.
    XCII. Item Hormisdae papae ad eumdem Joannem episcopum. Ep. 64.
    XCIII. Ad episcopos per Spaniam constitutos. Ep. 25.
    XCIV. Item Hormisdae papae ad eosdem Spaniae episcopos subjunctis exemplaribus libelli Joannis Cp. episcopi. Ep. 51.
    XCV. Item Hormisdae papae ad Salustium Spalensem episcopum. Ep. 26.
    [Col. 0720C] XCVI. Ad Epiphanium episcopum Cp. Ep. 80.
    XCVII. Item Hormisdae papae ad universos provinciae Baeticae episcopos. Ep. 65.
    XCVIII. Vigilii papae ad Profuturum episcopum: in edit. Concil. ep. 2.
    XCIX. Epistola Gregorii papae ad Leandrum Spalensem episcopum: in editione Maurina lib. I Regesti, ep. 43.
    C. Cujus supra ad eumdem Leandrum: lib. V, ep. 49.
    CI. Cujus supra ad praedictum antistitem: lib. IX, ep. 121.
    172 CII. Cujus supra ad Recaredum regem Gothorum: ibidem ep. 122.


Notandum est hanc tabulam capitulorum partis secundae in mss. ex quibus illam vulgavit P. Coustantius, sicut etiam in alio simili Codice Vat. 1341, [Col. 0720D] duplici vitio laborare. Nam num. 17, post duas epistolas Innocentii ad Aurelium per saltum transilit aliam ejusdem pontificis ad eumdem episcopum, quae in corpore eorumdem Codicum legitur. Hanc epistolam, quae in editione Conciliorum est duodecima, laudatus P. Coustantius in notitia epistolarum Innocentii, num. 41, col. 932, refert inter suppositas ab Isidoro Mercatore. At eam reperiri in sincera collectione Hispanica, quae anterior est Isidoro, et nullum spurium documentum continet, nobis certissimum est. Non solum enim exstat in Codicibus ejus collectionis originis Gallicanae, quos pauca quaedam supposititia ex Isidoro recepisse monebimus num. 26, verum etiam in exemplaribus originis Hispanicae, quae hanc collectionem sine ullo spurio Isidoriano additamento repraesentant, qualia sunt mss. Vindebonense, et alia quae Joannes Baptista Perezius adhibuit, ac ex iis quidem illam in tabula ejusdem collectionis descripsit num. 17, uti didicimus ex [Col. 0721A] Cod. Vat. 4587. Id vel maxime confirmat antiqua abbreviatio [a 3Kb] collectionis Hispanicae [b 1Kb] edita a cardinali de Aguirre, quae e genuinis exemplis originis Hispanicae excerpta fuit. In ea enim eadem epistola allegatur lib. I, tit. 34, his verbis: Ut nullus contra ordinem canonum efficiatur episcopus. Epistola Innocentii ex integro 16, sed corrigendum 17, nam epistola ad Julianam 173 nobilem, quae post ipsam ad Aurelium subjicitur, in eadem abbreviatione lib. X, tit. 6, notatur num. 18. Est autem ille ipsemet titulus epistolae XII ad Aurelium. Adde quod similiter laudatur in alia antiquiore abbreviatione contenta in ms. 59 capituli Veronensis, quam ex Codicibus Hispanica collectione vetustioribus excerptam videbimus part. IV, cap. 4. Haec enim ibidem leguntur: Item Innocentii ad Aurelium episcopum. Facile non imponatur manus. Episcopus ex laico non ordinetur: quae sententiae in ea sola ad Aurelium epistola 12 continentur. Neque ad suppositionis suspicionem moveat mendosa consularis nota in vulgatis sic expressa: [Col. 0721B] Julio quarto et Palladio viris clarissimis consulibus: corrigenda enim est: Junio Quarto Palladio V. C. consule, qui fuit consul Occidentalis anni 416. E contra vero idem P. Coustantius in sua tabula inter Leonis epistolas ad Marcianum unam addit, quae in collectione deest: nam a num. 58 ad 61 quatuor ejusdem pontificis ad Marcianum epistolas refert, cum in corpore sint tantum tres, et praetermittit unam ad Anatolium affigendam numero 58. Quos errores nos in praemissa tabula emendantes, numeros capitulorum ad seriem epistolarum quae in collectione [Col. 0722A] leguntur, revocavimus. Haec interim documenta nec plura, nec pauciora in primigenia collectione fuere descripta.


§ III.---De tempore, loco et auctore ejusdem collectionis.

16. [c 3Kb] Cum recentius descriptae primigeniae collectionis Hispanicae documentum sit concilium Toletanum IV celebratum anno 633, haec collectio 174 post hunc annum digesta perspicitur. Cum porro praefatio primae partis tere tota inveniatur in libro VI Originum S. Isidori Hispalensis, cap. 16, dubium esse potest num praefationis auctor ex S. Isidoro sumpserit, an potius S. Isidorus ex praefatione ita profecerit, sicut idem ex aliis auctoribus, tacitis identidem nominibus, alia atque alia derivare consuevit. Hoc autem posterius omnino dicendum suadent illa praefationis aeque ac Isidoriani excerpti verba: [Col. 0722B] Quorum (conciliorum) etiam gesta in hoc opere continentur. Haec enim, ut post Antonium Augustinum recte animadvertit P. Coustantius, congruunt quidem praefationi collectionis gestis conciliorum praemissae, non vero Originum libris qui nulla synodorum gesta repraesentant: ac propterea certum esse debet S. Isidorum illud praefationis fragmentum traduxisse in suos Originum libros, et dum illud exscriberet, ea quoque verba quae in Originum opere erant omittenda, inadvertenter recepisse. Haec ergo praefatio cum annexa collectione lucubrata fuit ante aliquanto quam S. Isidorus libros Originum [Col. 0723A] scriberet. Porro Originum, seu Etymologiarum libros postremum S. Isidori opus fuisse, quod moriens imperfectum reliquit, S. Braulio in praenotatione ad eosdem libros testatur. Ille autem obiit anno 636. Hinc collectionis tempus clare deducitur, nimirum inter annum 633 quo habita fuit synodus IV Toletana, et annum 636.

17. [a 1Kb] Hanc autem collectionem, ex cujus praefatione S. Isidorus Hispalensis episcopus memoratum fragmentum decerpsit, in Hispaniis lucubratam 175 fuisse dubitare non licet. Vetustiores quidem hujus collectionis Codices, qui ad originem magis accedunt, Hispani sunt, et antiquo charactere Gothico Hispanorum proprio scripti. Aerae notatio Hispanorum peculiaris, quae in pluribus etiam non Hispanis documentis post consulares notas signatur, Hispanicam originem palam declarat. Quid dicendum de synodis Hispanis, quibus haec collectio abundat? Quid de decretalibus Romanorum pontificum epistolis [Col. 0723B] in eadem exhibitis quae ad Hispanos datae fuere? Qua in re omittenda non est praeclara animadversio P. Coustantii in praefatione tom. I epistolar. Roman. pontif., num. 147: »Quod autem e veteribus hisce litteris nullam omisit, quam ad Hispanos datam norimus, id sane vel ipso etiam tacente, Hispanum illum fuisse docet. Primus omnium in lucem edidit epistolas Hilari ad Ascanium Tarraconensem, Simplicii et Felicis ad Zenonem Hispalensem, Hormisdae duas ad Joannem Illicitanum, ejusdem papae unam ad Salustium Hispalensem, alteram ad episcopos Boeticae, alias itidem duas ad episcopos Hispaniae cum Joannis CP. libello missas, Vigilii denique ad Profuturum Bracarensem. An non et Hispanum se prodit, cum. . . e Gregorii litteris, quas fere innumeras habemus, quatuor demum exhibet, tres videlicet ad Leandrum Hispalensem, unam ad Gothorum regem Recaredum, relictis aliis, utpote ad Hispanos non datis?« Illa tandem praefationis, ubi traditur symboli Constantinopolitani fides a tota Graecia et [Col. 0723C] Latinitate in ECCLESIIS praedicari, palam faciunt ejus praefationis et collectionis subnexae auctorem Hispanum esse, qui quod Toletana synodus III per omnes ECCLESIAS Hispaniae fieri jusserat canone primo, id apud eas sua aetate jam receptum videns, omnibus Latinis Ecclesiis aeque usitatum credidit. Certe cum ejusmodi usus nonnisi serius a caeteris Occidentalibus admissus fuerit, quemadmodum idem P. Coustantius probavit n. 139, nemo nisi Hispanus eam sententiam praefationi inserere potuit. Ex his autem corruit opinio [Col. 0724A] Petri de Marca, qui in Opusculis pag. 201 hanc collectionem post Chalcedonense Leonis auctoritate editam et Occidentalibus Ecclesiis communem putavit.

18. [b 2Kb] Nunc de Hispano auctore conjicere liceat. Nonnullos in Hispania hunc Codicem canonum attribuisse S. Isidoro Hispalensi testatur Antonius 176 Augustinus in Judicio ac censura de quibusdam veteribus canonum ecclesiasticorum collectoribus. Duo autem hac in re difficultatem facessere queunt. 1. Quod S. Braulio in praenotatione ad libros Originum, et S.Ildefonsus de Viris illustribus cap. 9 qui catalogum Operum S. Isidori contexunt, nullam hujus collectionis mentionem faciunt. 2. Quod cum in libros Originum traducta fuerit pars non exigua praefationis eidem collectioni praefixae, incredibile sit S. Isidorum, qui ex aliis scriptoribus non pauca excerpsit, ex sua quoque praefatione quaedam transcripsisse. Cum vero S. Isidori aetati maxime conveniant recentiora [Col. 0724B] ejusdem collectionis documenta, nimirum synodus Hispalensis II anni 619 ac Toletana IV anni 633 quibus ipse praefuit; non incongrue ejus auctor jamdiu creditus est idem S. Isidorus, ut ex Gratiano colligitur, qui fragmentum praefationis in primam partem proprium ejusdem collectionis Isidoro tribuit dist. 16, c. 1. Certe vero si non ipse Isidorus, alius saltem jussu ejusdem collectionem concinnasse videtur; et hac de causa accidit ut pseudo-Isidorus, qui hanc collectionem in suam traduxit, usurpavit Isidori nomen, praefationique suae titulum affixerit S. Isidori episcopi, eo quod eam collectionem vel a S. Isidoro episcopo Hispalensi, vel ejus consilio digestam fama tradiderat. Fuisse quidem antiquiores Codices canonum, eosque lectos in anterioribus Hispanis conciliis liquet ex § 1, n. 10. Cum porro nonnulla in ipsis deessent, et forte etiam quae in eisdem continebantur, non omnino essent ordinata, sed confusa; veteres Codices recognoscendi et augendi ac in meliorem formam redigendi consilium S. Isidoro [Col. 0724C] in mentem venit: cui fortassis occasionem et stimulum praebuit canon quartus concilii Toletani IV in quo ea generalis conciliorum celebrandorum regula praescripta fuit, ut omnibus in suis locis in silentio considentibus, diaconus alba indutus, Codicem canonum in medio proferens, capitula de conciliis agendis pronuntiet.


177 § IV.---De additamentis quae primigeniae collectioni Hispanicae subinde accesserunt. Vindicantur documenta [Col. 0725A] in auctiore collectione Hispanica subjecta concilio Constantinopolitano II, alias generali sexto.

19. [a 1Kb] His de primigenia Hispanica collectione perscriptis, additamenta, quae eidem deinceps fuerunt inserta, explicanda sunt. Antiquiores additiones leguntur in vetustissimo Codice Vindebonensi 41 aliisque similibus. Hi post Bracarensis primae synodi initium, quae in praemissa tabula notatur num. 40, inserunt sine ullo numero ac extra locum proprium novem synodos Toletanas, nimirum quintam et caeteras usque ad decimam tertiam anni 683, ac postea repetunt Bracarensem I et integram afferunt; et post Martini Bracarensis capitula addunt aliam synodum Bracarensem anni 675 et reliqua subjiciunt, quae in laudata tabula primaevae collectionis indicantur. Cum ejusmodi Codices, qui Toletanas synodos diligentiori cura collectas receperunt, recentiorem praeferant Toletanam XIII anni 683, careant autem Toletana XIV celebrata anno sequenti 684, exploratum videtur haec [Col. 0725B] additamenta in primo ejusmodi additionum exemplo accessisse paulo post ipsam synodum Toletanam XIII antequam decima quarta haberetur.

20. [b 1Kb] Novas additiones deinde suscepit haec collectio, quas exhibent Codices quos Antonius Augustinus prae oculis habuit, exemplum Lucense quod Perezius laudat, Codex Urgellensis Ecclesiae, aliique nonnulli, ita tamen ut in his synodi omnes cujusque urbis simul ex ordine, continua numerorum serie, describantur. In Graecis enim conciliis post Constantinopolitanum I additur Constantinopolitanum II, aera 720, cum quinque epistolis ad ipsum pertinentibus, videlicet una Leonis II ad episcopos Hispanos, alia ejusdem ad Quiricum, tertia ejusdem ad Simplicium comitem, quarta Benedicti presbyteri post Leonem electi ad Petrum notarium regionarium, et quinta praedicti Leonis II ad Ervigium regem. In Gallicanis synodo Vasensi I subjicitur Vasensis II anni 529, et post Aurelianensem I describitur altera anni 533, nec non quinque [Col. 0725C] 178 alia Gallicana documenta, id est, concilium Epaunense anni 517, Carpentoratense anni 527, Arvernense I anni 535, ejusdem Arvernensis epistola ad Teodebertum regem, et Arvernense II anni 549, quod tamen cum eamdem praefationem, eosdemque canones habeat ac Aurelianense V, recte monuit Perezius potius dicendum esse quintum Aurelianense. In Hispanicis post Toletanum IV, subduntur ordinatim propriis item numeris distincta tredecim alia ejusdem urbis concilia a V ad XVII quod coactum fuit anno 694, et post duas synodos Hispalenses additur Emeritensis anni 666, nec omittuntur Sententiae quae in veteribus exemplaribus conciliorum non habentur: adeo ut capitula hujus partis in his codicibus sint 68 quorum seriem videsis part. IV, c. 5, n. 3. Cum his mss. concinunt cod. Vat. Palat. 575, etsi imperfectus sit et ordine perturbatus, exemplum ms. cardinalis Passionei, quod tamen cum sit mutilum, caret conciliis Graeciae et Africae, ac in Gallicanis post duo Vasensia et Agathense deficit. Hi quoque Codices synodo Toletanae II subnectunt [Col. 0725D] duas epistolas Montani episcopi Toletani, unam ad fratres et filios territorii Palentini, alteram ad Turribium: et synodo Toletanae III adjiciunt homiliam S. Leandri episcopi ob conversationem gentis post constitutos canones habitam, et alia nonnulla. In secunda vero parte post S. Gregorii epistolas, quae primigeniam collectionem claudunt, num. 103 adduntur Decreta Romanae sedis de recipiendis et non recipiendis libris ab [Col. 0726A] Hormisda papa edita. Est decretum de apocryphis, quod in vulgatis conciliorum Gelasio tribuitur, de quo vide part. II, c. 11, § 5.

21. Haec auctior collectio, cujus recentius documentum est synodus Toletana XVII anni 694, usui fuit auctori ejus Breviationis seu indicis canonum collectionis Hispanicae, de quo plura dicemus parte IV, c. 5. Numeri enim capitulorum, quibus documenta ejusdem collectionis ibidem allegantur, cum iis numeris plane congruunt, qui in hac auctiori collectione inveniuntur. Haec est illud Corpus Canonum, quod Alexander III authenticum appellavit, ut patet ex his verbis Innocentii III in ep. 121 ad Petrum Compostellanum lib. II: Emeritense vero concilium authenticum esse multis rationibus adstruebat: tum quia cum aliis conciliis continetur in libro qui Corpus canonum appellatur, quem Alexander papa per interlocutionem authenticum appellavit; tum quia, etc. Concilium Emeritense in memorata tantum auctiori collectione [Col. 0726B] describitur. Omnia quidem ejus documenta sincera sunt, et nothis quibusque eadem collectio est expers. Difficultatem quispiam ingeret ex Constantinopolitano II, quod, ut ibidem profertur, nonnulli post magnum Baronium in suspicionem adduxerunt ob eas praesertim epistolas quae ipsi subjectae leguntur. Constantinopolitana synodus, quae in hac collectione inscribitur secunda, est concilium sextum generale Constantinopoli contra Monothelitas celebratum: secundum autem Constantinopolitanum dicitur ex ordine ipsius collectionis, in qua Constantinopolitano I statim subjicitur; vel etiam quia synodus V Hispanis erat ignota; ac propterea in concilio Toletano XIV haec synodus Constantinopolitana (sexta generalis) post Chalcedonensem recipienda et Codici ex ordine inserenda decernitur. Non omnia ejusdem synodi 179 gesta ad Hispanos missa, sed definitio fidei, acclamationes episcoporum, quae et prosphoneticus dicuntur, et edictum fidei ab imperatore directum tantummodo transmissa fuerunt. Neque enim [Col. 0726C] initio cuncta gesta, sed praecipua capita (idipsum Chalcedonensi pariter accidisse vidimus tom. II, col. 1218) Latine reddita, et in Hispanias directa, ut Leo II in epistola ad Hispanos episcopos tradit. Ex hac autem epistola, non vero ex interpretatione totius synodi, se omnem ordinem gestorum gestaque ordinum cognovisse iidem episcopi in laudato Toletano concilio pronuntiant. Sola vero definitio quae ad actionem 17 sextae generalis synodi pertinet, Codici canonum auctiori inserta fuit. Quod si huic Constantinopolitano concilio habito an. 680 et 681 in eodem Codice affigitur aera 720, quae respondet anno 682, id errori collectoris tribuendum, qui ex transmissa ejusdem concilii definitione notis chronicis experte verum annum colligere nequaquam potuit. Opponunt in Leonis II litteris tradi concilium celebratum indictione IX, cum tamen acta novissimarum actionum 17 et 18 indictionem X praeferant. Verum etsi apud Graecos mense Septembris anni 681 inchoaret [Col. 0726D] indictio X, Leo tamen uti voluit indictione X, quae apud Romanos adhuc decurrebat. Neque moveat in epistola ejusdem pontificis ad regem Ervigium (quam Benedicti epistolae in Codicibus subjectam, Loaisa eidem Benedicto tribuendam praeter nostrorum Codicum fidem perperam credidit) scribi, imperatorem de congreganda synodo dedisse litteras ad Agathonem, cum ad Domnum dederit. Cum enim eaedem litterae ad Domnum scriptae, post ejus mortem Romam [Col. 0727A] allatae, Agathoni ejus successori traditae fuerint, Leo has ad Agathonem directas scribere potuit. Nihil igitur grave opponitur quominus haec documenta septimi saeculi ad Hispanos data, et ab Hispanis huic vetustissimae Hispanicae collectioni sub finem ejusdem septimi saeculi, aut sub octavi initium adjecta sincera credantur: adeo ut hoc canonum corpus his aliisque additamentis auctum Alexander III authenticum jure affirmaverit.

22. [a 1Kb] Codex S. Aemiliani, cujus Perezius meminit, alia peculiaria documenta in Hispaniensibus conciliis praebuit, nimirum Caesaraugustanum II anni 592 et III anni 691; Barcinonensia duo, unum circa annum 540, alterum anni 599; Oscense anni 598; Egarense anni 614; duo Toletana a decem et septem jam memoratis distincta, unum anni XII 180 Recaredi regis, id est anni 597; aliud sub Gundemaro anni 610, et legem regis Chintillae, quae Synodum Toletanum V confirmavit, ac Synodum Narbonensem [Col. 0727B] anni 589, quae idcirco inter Hispanica concilia inserta fuit, quia tunc provincia Narbonensis prima Gothis principibus in Hispania regnantibus suberat, et una erat ex sex provinciis Hispaniae, ac Narbonensis metropolita cum suis suffraganeis Hispanis conciliis intererat ac subscribebat. Stephanus Baluzius in praefatione ad novam conciliorum Collectionem num. 13 scribit: Joannes Baptista Perezius suspicionem facit de falsitate duorum conciliorum Toletanorum, ejus nimirum quod sub Gundemaro rege celebratum dicitur, et alterius quod sub Recaredo, ut patet ex secunda praefatione ejus ad Concilia Romam missa. At Perezii verba nullam falsitatis suspicionem injiciunt. Solum ea proprio numero et loco una cum caeteris nequaquam notata admiratur, et cur id acciderit conjicere studet. »Illud porro (inquit in laudata praefatione secunda edita in Apparatu I Conciliorum editionis Venetae col. 50) mihi magis est dubium, cur hoc concilium sub Gundemaro, et alterum Toletanum anno XII Recaredi, hic etiam a nobis descriptum, [Col. 0727C] non sint relata in numerum Toletanorum, cum ex ordine temporum quartum et quintum inscribi debuissent: qui numerus sequentibus conciliis constanter tribui solet. Neque vero additum nostra aetate numerum conciliis Toletanis affirmare quispiam potest; cum Gothos eodem numero usos ex cap. 9 concilii Toletani XIII discamus, ubi quod nobis est duodecimum, plane etiam vocatur duodecimum. Neque rursus ignorata fuisse haec duo concilia a posterioribus Gothis in tam recenti memoria fit verisimile. Itaque mihi nondum causa liquet, nisi forte horum duorum brevitas et exiguitas impedivit, quominus in majorum conciliorum numerum referrentur.« His autem documentis laudati Codicis S. Aemiliani fidem adjicit alia multo vetustior collectio, seu abbreviatio antiquioris collectionis in ms. Veronensi contenta, de qua dicemus part. IV, c. 4, ubi ex conciliis memoratis quatuor recensentur, nimirum Caesaraugustanum II, Barcinonense I, Oscense [Col. 0727D] et Narbonense. Similiter Caesaraugustanum II inventum fuit in alio ms. Codice Alveldensi, quem Vigila presbyter scripsit; et Toletanum sub Gundemaro rege repertum fuit etiam tum in eodem Cod. Alveldensi, tum in alio Soriensi, uti Perezius in [Col. 0728A] secunda praefatione testatur. Addemus tandem in eodem exemplo S. Aemiliani inveniri epistolam Turribii postea Asturicensis episcopi ad Idacium et Ceponium, abjurationem haeresis Priscillianae factam ab episcopis Dictinio et Symposio, et concilii Toletani I sententiam de communione quibusdam episcopis reddenda vel neganda. Haec documenta, quae Ambrosius Morales ex eodem S. Aemiliani Codice ediderat, a Baluzio aliisque in dubium vocata, defendimus tom. I, col. 1475, et plenius tom. II, col. 1376 seqq.


181 § V.---Notabilis distinctio codicum originis Hispanicae et originis Gallicanae.

23. Duas species Codicum hujus collectionis distinguere permagni interest, quorum alii sunt Hispanicae originis, alii Gallicanae. Hispanicae originis appellamus Codices qui in Hispania frequentiores, vel ex Hispania in alias regiones traducti puram repraesentant [Col. 0728B] collectionem Hispanicam. Sunt autem quidam alii Codices qui, etsi eamdem collectionem contineant, duobus tamen ab ea quam puri illi Codices exhibent non minimum discrepant, nimirum tum ob non paucas lectiones ex ingenio emendatas, quae a vera lectione maxime absunt, tum ob quaedam addita capita, vel etiam integra documenta, quae in puris ejusdem collectionis exemplaribus non inveniuntur. Hos autem Codices Gallicanae originis idcirco vocamus, quia omnes quos hujus generis esse deprehendimus, in Galliis frequentiores sunt, et qui alibi exstant e Galliis provenerunt; adeo ut horum origo Galliis tribuenda videatur. Tales sunt Codex Vatican. 1341, quem ad Augustodunensem Ecclesiam pertinuisse vidimus, ac tres Gallicani memorati a P. Coustantio, Laudunensis, Bellovacensis, et Noviomensis, quos cum laudato Vaticano omnino concordare, ex iis quae idem Coustantius notavit plane perspeximus. Hi vero Codices nec primigeniam breviorem, nec illam auctiorem collectionem [Col. 0728C] Hispanicam continent, quam num. 20 explicavimus, sed illam quae additamenta praefert recensita num. 19, qualem in Vindebonensi originis Hispanicae invenimus [b 1Kb] .

24. Quantum ad arbitrarias emendationes, quibus Codices Gallicanae originis ab exemplaribus originis Hispanicae potissimum differunt, dum nos in paranda editione epistolarum S. Leonis conferendos curavimus tum Codicem Vindebonensem originis Hispanicae, tum Vaticanum 1341 originis Gallicanae, deteximus in Vindebonensi plures lectiones erroneas esse atque corruptas, quae in laudato Vaticano emendatae, idoneum sensum reddunt. Nisi quid nobis aliunde praesto fuisset, has ita emendatas germanas esse S. Leonis lectiones credidissemus. At cum earumdem epistolarum alia diversarum et vetustiorum etiam collectionum exempla nobis suppeterent, quae veras Leoninas lectiones concorditer conservarunt; cognovimus ad has frequentius accedere ipsas erroneas lectiones [Col. 0728D] Codicis Vindebonensis originis Hispanicae, multum autem abesse ab iisdem emendationes 182 quae in Vaticano exemplo proferuntur. Hinc manifestum fit aliquem antiquum Gallicanum studiosum virum, qui collectionem Hispanicam ex Codice originis Hispanae, [Col. 0729A] ita mendoso uti est Vindebonensis, exscribendam susceperat, erroneas illas lectiones liberiori licentia correxisse ex ingenio, novasque illas lectiones ab omnibus aliis Codicibus discrepantes induxisse. Plura hic possemus afferre Leonina ejusmodi exempla: sed cum ea suis locis notarimus tomo primo, quae simul indicantur in ejusdem tomi indice, col. 1539, verbo Collectio Hispanica; eo lectores remittimus. Qua autem libertate usus est studiosus ille vir in Leonis epistolis, usum quoque fuisse in caeteris documentis, quae in mss. originis Hispanicae Vindebonensi similibus frequentia menda praeferunt, nihil est dubitandum. Id perspicuum fit ex editione Conciliorum Severini Binii, in qua Hispanica concilia duplici editione producuntur, nimirum ex editione antea vulgata, et ex editione Garsiae Loaisae. Vulgata editio ex Isidoro dimanat, qui e Codicibus Gallicanae originis Hispanicam collectionem in suam derivavit. Loaisae vero editio ad Codices Hispanicae originis [Col. 0729B] exacta fuit. Insignis lectionum varietas, quae in vulgata illa editione perspicitur, ad arbitrarias correctiones referenda est veteris ejus antiquarii, qui mendosum Hispanicum exemplum describens, marte suo emendandum credidit. Loaisae vero contigit puriora et emendatiora Hispanica exemplaria invenire, ex quibus ejus editio iis mendis caret quae in Vindebonensi aliisque similibus occurrunt. Exemplum autem quod adhibuit primus ille Gallicanus librarius qui collectionem Hispanicam emendavit, vel ipsum [a 1Kb] Vindebonense fuit, vel aliud simile Vindebonensi, cujus frequentiora sphalmata tot arbitrariis emendationibus occasionem dedere. Has vero emendationes liberiores a studioso viro in aliquem Codicem ante Isidorianae collectionis editionem fuisse inductas duo nobis indicio sunt. 1. Quia ipsas receptas invenimus in collectione Herovalliana, quam Isidoriana anteriorem videbimus part. IV, c. 7. 2. Quia ipse Isidorus dum Hispanicam collectionem in suam transtulit, documenta ejusdem cum iisdem emendationibus [Col. 0729C] descripsit.

25. Hac porro in re illud animadvertere libet, Isidoro Mercatori tribui corrupisse epigraphen epistolae Vigilii papae ad Profuturum, quae apud ipsum et in memoratis Gallicanis exemplis collectionis Hispanicae Eutherio inscribitur, etsi in praemissa eorumdem Codicum tabula ad Profuturum data dicatur. Verum lectionem Eutherio induxit ille antiquior librarius, qui erroneas lectiones Codicis Hispanicae originis emendavit. In Vindebonensi enim hic mendosus titulus in corpore legitur: Epistula Vigilii papae ad Futurum episcopum; et in epigraphe: Dilectissimo fratri Futuro Vigilius. Pro voce autem Futuro, quae insuetum nomen referebat, Euturo legere et Eutherio corrigere facile fuit. Isidorus ergo cum Codicem exscripserit originis Gallicanae, Profuturi nomen non mutavit, sed 183 lectionem quam in eodem Codice emendatam invenit in suam collectionem traduxit.

[Col. 0729D] 26. Rursum vero post Isidorum in eamdem collectionem Hispanicam originis Gallicanae manus immissae sunt. Nam praeter lectiones ex arbitrio emendatas, quas Isidoriana collectione anteriores vidimus, laudati Codices quaedam additamenta receperunt partim sincera, partim apocrypha, quae ex collectione Isidori sumpta dignoscuntur [b 1Kb] . Primo ante praefationem non solum praemittuntur annotationes de synodis, libellus provinciarum et notitia Galliarum, quae item in Isidoro [Col. 0730A] praecedunt; sed etiam describitur Ordo de celebrando concilio, quem Isidorus suo Codici se inseruisse in praefatione testatur. Dein post tabulam primae partis intrusi sunt canones apostolici, quos collectionis Hispanicae auctor in praefatione uti apocryphos rejecit. In Codice Vat. 1341 iidem canones indicantur initio praemissae tabulae, sed sine numero (nam numerus capitulorum a Nicaenis canonibus incipit), quod eosdem canones in hisce Codicibus addititios confirmat. Additi autem videntur ex mss. Isidori Mercatoris, qui ipsos canones cum caeteris documentis collectionis Hispanicae primus conjunxit. In secunda autem parte, quae inchoat a duabus epistolis Damasi, alteri hujus pontificis epistolae ex spuriis Isidori mercibus intermixtae sunt epistolae tres, una Stephani archiepiscopi et trium conciliorum ad Damasum papam, alia Damasi ad eumdem Stephanum et ad concilia Africae, tertia ejusdem ad episcopos Numidiae: et hae quidem epistolae iisdem Damasi genuinis litteris in partes disectis ita sunt intermixtae, ut in [Col. 0730B] Isidoriana collectione cap. 6, § V, distinctius notabimus. Mirum porro accidit eum qui has tres epistolas spurias in Damaso addidit, ab aliis pluribus, quae in sequentibus pontificibus ex eodem Isidori fonte suppetebant, abstinuisse. Solum in litteris Vigilii ad Profuturum ex Isidoro attexuit duo capitula, sextum et septimum, quae in puris Hispanicis Codicibus desunt. Tandem ex genuinis unum in fine subjecit praeter fidem tabulae omniumque Codicum originis Hispanicae, Gregorii scilicet junioris decretum, seu concilium Romanum cum XVII anathematismis et subscriptionibus episcoporum, quod ex eodem Isidoro sumptum videtur. His autem paucis partim supposititiis, partim genuinis additamentis exceptis, laudati Codices originis Gallicanae eam in caeteris collectionis Hispanicae auctiorem formam exhibent, quae in ms. Vindebonensi originis Hispanae novem Toletana concilia et Bracaren e anni 675, primigeniae collectioni addita, recipit. Hinc librarius primi ejus exempli, ex quo memorati [Col. 0730C] quatuor Codices originis Gallicanae, id est Vat. 1341, 184 Laudunensis, Bellovacensis et Noviomensis, proficiscuntur, duo prae oculis habuit exemplaria, unum collectionis Hispanicae liberius emendatae, ex quo ipsam perinde emendatam descripsit, alterum Isidori, ex quo illa additamenta decerpsit. Quod si e tribus epistolis S. Gregorii Magni ad Leandrum, quae in praemissa tabula indicantur, duas tantum exhibent laudati Codices originis Gallicanae (secundam enim ignorant), id vel saltui tribuendum est primi ejus librarii ex quo ejusmodi Codices prodeunt, vel certe ille librarius Codicem Hispanicae originis adhibuit, in quo similis saltus amanuensis oscitantia inciderat. Hic autem defectus Codicum Gallicanae originis memoria retinendus est ob ea quae de Isidoro dicturi sumus cap. 6.

27. Unum vero hic animadvertendum credimus. Si omnes Codices collectionis Hispanicae originis Gallicanae ejusdem rationis essent ac Vaticanus 1341 [Col. 0730D] et alii tres recensiti et allegati a P. Coustantio, ita ut praeter emendationes liberiores indicata quoque additamenta ex Isidoro excerpta omnes exhiberent, nec unum hisce additamentis expertem, solisque emendationibus liberioribus distinctum liceret reperire (quod illis inquirendum relinquimus qui in Galliis plura ejusmodi exemplaria invenire et conferre queunt), tunc vehemens suspicio ingereretur ipsum fortassis Isidorum Mercatorem, quem Gallicanum fuisse videbimus, [Col. 0731A] eorumdem exemplarium Gallicanae originis fuisse auctorem, qui scilicet Codicem Hispanae originis exscribens, suo arbitrio emendavit simul, et indicatis tum sinceris, tum supposititiis additionibus auxit, antequam digereret suam collectionem pluribus imposturis refertam, cui ipsam Hispanicam collectionem abs se se jam emendatam inseruit. Qua tamen in re caute deliberandum erit, si praesertim quaedam collectiones Isidoriana anteriores, uti est Herovalliana, ex Codicibus Hispanicis Gallicanae originis aliquot quidem emendationes arbitrarias, nihil autem ex recensitis additamentis receperint.


§ VI.---De his qui ex Codicibus collectionis Hispanicae documenta ediderunt vel emendarunt, ac praesertim de Joanne Baptista Perezio.

28. Prima editio documentorum collectionis Hispanicae est illa Merlini quae, cum ex Isidori Codice prodeat, eadem documenta ab Isidoro recepta exhibet [Col. 0731B] cum lectionibus Codicum originis Gallicanae quibus Isidorus usus est. Hinc lectiones hujus editionis quae in vulgatis Conciliorum repetita fuit suspectae esse debent, eo quod liberiores emendationes n. 24 indicatas contineant. Ad distinguendas ac restituendas germanas lectiones collectionis Hispanicae, opus esset conferre Codices qui Hispanicam originem 185 praeferunt. Primus qui hac in re perutilem operam posuit est Joannes Baptista Perezius. Gregorius XIII, cum in editionem ac emendationem librorum Gratiani vetera exemplaria canonum et decretalium describenda vel conferenda undique conquireret, intelligens in Hispania praestantissimos hujus generis Codices inveniri, Gaspari Quirogae tunc episcopo Conchensi, postea archiepiscopo Toletano et cardinali id negotii dedit, ut eosdem Codices quantum ad concilia praecipue Hispanica cum vulgatis conferendos, et inedita ex iisdem transcribenda curaret. Is vero hanc curam commisit viro doctissimo familiari suo Joanni Baptistae [Col. 0731C] Perezio, qui postea fuit Canonicus et a bibliotheca Ecclesiae Toletanae, ac dein episcopus Segobricencis. Hic autem ob temporis angustias uno ms. Lucensi [a 1Kb] usus, qui omnium antiquissimus et locupletissimus videbatur, et interdum duobus aliis, quingenta loca insignia in laudatis conciliis emendavit, ac sex ineditas synodos, et fragmenta item in aliis multa descripsit, nec non abbreviationem seu indicem canonum collectionis Hispanicae, de quo dicemus part. IV, c. 5. Haec omnia anno 1575 ad pontificem missa fuere scripta in libro qui est inter mss. Vaticana num. 4887. Ex hoc ms. Quirogae epistolam ad Gregorium XIII, Perezii praefationem et aliam peculiarem ejusdem Perezii notationem, quae rebus pluribus utiles futurae sunt, in calce hujus capitis subjiciemus. Cum hoc primum opus Romano antistiti placuisset, et Perezius ob hunc egregium laborem munificentissime remuneratus, ad alia quae pollicitus fuerat impendenda fuisset impulsus, anno sequenti 1576 alias synodos Hispanas nondum impressas ex Codice potissimum [Col. 0731D] S. Aemiliani transcripsit, et chronologiam conciliorum Hispaniae a cardinali de Aguirre postea typis impressam exactissime digessit in altero libro, ex quo alia tum Quirogae epistola ad pontificem, tum Perezii praefatio ad lectorem editae invenientur post Stephani Baluzii praefationem ad Novam Conciliorum editionem, ac exinde in Apparatu I ad Concilia Labbeana editionis Venetae, col. 48 et 49. Aliud horum duorum librorum exemplum idem Perezius miserat etiam ad Antonium Augustinum tunc episcopum Ilerdensem, [Col. 0732A] et electum Tarraconensem, uti discimus ex duabus ejusdem Augustini epistolis ad ipsum Perezium, quae a cardinali de Aguirre editae sunt tomo IV Conciliorum Hispaniae, pag. 650 et 651 Romanae editionis anni 1692. Hi libri deinde transierunt in bibliothecam nobilissimi Gasparis Mendozae Ibannez marchionis Mondexarensis et Tendillae comitis, qui eosdem postea communicavit Stephano Baluzio, dein vero dono dedit laudato cardinali de Aguirre.

29. His praeclaris Perezii laboribus usi sunt Romani correctores Gratiani, cum plura loca auctoritate Codicis Lucensis emendarunt. Cardinalis Baronius et ex eo Binius Narbonensem synodum anni 589 ediderunt, uti in secundo Perezii tomo ex S. Aemiliani Codice descripta fuerat. Anno 186 1593 Garsias Loaisa [b 1Kb] ordinis Praedicatorum, tum Philippi III Hispaniarum regis praeceptor, postea vero archiepiscopus Toletanus, in Hispaniensium Conciliorum editione eosdem fere Codices quos Perezius adhibuit. [Col. 0732B] Sunt qui suspicantur Loaisam ex Perezii libris profecisse. At eum non vidisse hos libros quaedam indicia nobis satis aperte manifestant. Si enim illos evolvisset, haud affirmasset in praefatione Lucensem Codicem fuisse descriptum ac missum Romam, cum Perezius non totum eum Codicem, sed solas variantes, et quae erant inedita conciliorum Hispaniae in suis libris Romam missis expresserit. Praeterea ex quatuor praecipuis Codicibus, quos Perezius laudat, tres tantum Loaisa agnovit, et in his Hispalensem vocat, quem rectius S. Aemiliani appellasset, si Perezium legisset. Alias animadversiones praetermittimus, cum hae duae Loaisam a plagii nota satis purgent. Quod si in multis hujus editio cum Perezii libris convenit, nihil mirum, quippe iisdem Codicibus Hispanicis uterque usus est. Hinc autem sola concilia Hispaniae ad Codices Hispanae originis emendata vel edita dici possunt. Reliqua vero sunt alia tum Graeciae, tum Africae, tum Galliarum concilia, quae ex Isidoro, seu [Col. 0732C] ex Codicibus originis Gallicanae vulgata, lectionibus exemplarium Hispanicae originis carent; ac praeterea eamdem opem exspectant pleraque decretalia pontificum, quae in secunda collectionis Hispanicae parte continentur. Nos in Leonis epistolis hanc diligentiam adhibuimus. Alii germanas lectiones tum in caeteris conciliis, tum in epistolis pontificum ex aliis optimae notae collectionibus et exemplaribus edidere. At quae sint lectiones Codicum originis Hispanicae, ex quibus patefiat sincerus textus ejusdem collectionis, in plerisque adhuc desideratur.

30. Nunc ex ms. Vat. 4887 appendenda sunt quae antea recepimus.


Gasparis Quirogae episcopi Conchensis epistola ad Gregorium XIII.

»Sanctissimo domino nostro Gregorio XIII pontifici maximo Gaspar Quiroga episcopus Conchensis post humillima pedum oscula S. P. D.

»Cum multa quotidie beneficia a vestrae sanctitatis [Col. 0732D] sollicitudine Ecclesia catholica accipiat, quae vestrae beatitudinis nomen immortalitati consecrabunt, tum nihil, ut puto, erit apud omnem posteritatem illustrius, quam quod juris canonici fontes, hoc est Gratiani collectionem et Romanorum pontificum epistolas repurgandas curet. Cum enim eorum librorum auctoritate omnis pene ecclesiasticae gubernationis disciplina nitatur; cum nulli magis libri omnium manibus terantur, nulli frequentius in scholis citantur; non sine magno nostro pudore audiebamus infinitis mendis [Col. 0733A] esse refertissimos, quae vel ex rudis aetatis vitio vel impressorum negligentia contraxerant. Quanta porro sollicitudine eorum librorum emendationem vestra sanctitas faciendam curet, satis magno testimonio illa sunt quod doctissimorum hominum congregationem ad hoc ipsum Romae institutam habet; quod exemplaria vetera undique conquirat, vel illorum exempla descripta ad se perferri jubeat. Cum vero audisset exstare in Hispania aliquot vetustos conciliorum Codices in S. Laurentii bibliotheca, quam Philippus 187 rex Catholicus, non minori studio quam Ptolemaeus ille Philadelphus, omni librorum genere in dies magis magisque instruit; illico mihi vestra sanctitas, Brevi apostolico de ea re misso, mandavit ut ex iis Codicibus librum quemdam canonum exscribendum, et concilia cum impressis conferenda curarem, ad vestramque beatitudinem mitterem. Quod statim est a me pro mea erga vestram sanctitatem sedemque apostolicam observantia fieri [Col. 0733B] coeptum, et jam tandem Deo juvante ad finem perductum. In quo propter summas meas occupationes magna ex parte usus sum opera domestici ministri mei Joannis Baptistae Perezii juvenis docti, et in hoc genere litterarum valde exercitati, qui (ni fallor) suam in hoc opere fidem et diligentiam egregie praestitit. Nunc sanctitatem vestram supplex oro ut hanc meam in se observantiam summumque obsequendi studium benigne accipiat; et quaecunque a me praestari posse viderit, mihi frequenter pro suo jure imperet. Deus Opt. Max. beatitudinem vestram Ecclesiae suae quam diutissime incolumem conservet. Madriti, XV Kal. Aprilis 1575.«


Joannis Baptistae Perezii praefatio in tomum I Collationum, quas in laudato ms. Vat. 4887 descriptas Romam misit.

»Descriptor harum Collationum lectori.

»Reverendissimus dominus meus Gaspar Quiroga episcopus Conchensis, generalis per Hispaniam inquisitor, [Col. 0733C] jussus a SS. domino nostro Gregorio XIII collationes conciliorum Hispaniensium faciendas curare, me inter caeteros suos ministros elegit cui id opus committeret. Quod munus etsi scio me non satis pro dignitate implesse; sed fidem tamen et diligentiam in eo meam, quisquis haec legeris, non omnino improbabis. Ut vero quae hoc volumine contineantur, vel a me praestita sint, cognoscas, necesse est me hoc loco paucis praefari. Quantum utilitatis afferant vetusti Codices manuscripti ad puros fontes omnium disciplinarum retinendos, frustra nunc persequar, cum id tam multi castigationum libri a viris doctis nostrae aetatis in lucem editi cum magno litterarum fructu persuaserint. Neque vero ejus laboris summas utilitates diffitebuntur, nisi qui vel ita fuerint caeci, ut non videant semper in deterius abire posteriora quaeque ab uno exemplari saepe descripta, vel ita excordes, ut nihilo plus ament lucem quam tenebras; nihil interesse putent, affirmeturne aliquid, [Col. 0733D] an negetur. Quae diligentia si in restituendo Cicerone, Galeno vel Aristotele laudatur, multo quidem laudabilius in ecclesiasticos libros conferetur, et conciliorum atque Romanorum pontificum canonicas sanctiones, quarum summa est post Scripturae sacrae libros auctoritas. Multi quidem per Hispaniam sunt conciliorum Codices vetustissimi, omnes litteris Gothicis descripti, qui magnum in primis adjumentum afferre possent ad hanc conciliorum emendationem. Nam praeter quatuor Codices veteres, qui in bibliotheca regia S. Laurentii studio regis Catholici Philippi constructa asservantur (de quibus ante concilium Eliberitanum dicam), et duos in Ecclesia Toletana, multi praeterea alii in antiquis Ecclesiis adhuc exstant, ut in Ovetensi 188 et Urgellensi, atque in monasteriis S. Facundi, S. Zoili, S. Petri Montensis, Oniae, et aliis fortasse, quae mihi nondum cognita sunt. Quos omnes Codices si quis consuleret, mirabile est quantum lucis conciliis afferretur. Ego [Col. 0734A] quidem in his conciliorum collationibus uno fere Lucensi Codice usus sum, tum quod ad festinationem urgebar, tum quod hic Codex antiquissimus et copiosissimus domino meo episcopo est visus. Quanquam et interdum alios duos adhibui, sed id quidem paucis locis, ut in ipsis castigationibus testor. Quod si ex uno libro quingenta loca insignia in conciliis Hispaniensibus emendavi, quid futurum quis putet, si reliquos adhibuissem codices, si non modo Hispaniensia concilia, sed Graeca, Africana et Gallica contulissem? Jam vero si ex hoc Codice sex addidi concilia nondum impressa, nempe quinque posteriora Toletana, et unum Emeritense, et fragmenta item in aliis multa: quaenam fieret accessio, si ex Codice S. Aemiliani addidissem quae in eo sunt, tria Toletana, unum sub Gundemaro, alterum anno duodecimo Recaredi, aliud vero anno primo Chintillae; et Caesaraugustana item secundum et tertium, Barcinonensia duo, Oscense et Egarense, omnia [Col. 0734B] haec Hispaniensia? Mitto enim illa Hispaniae excidio posteriora, sed antiqua tamen, Compostellanum, Legionense, Vallisoletanum, Coiancense, et multa ejusmodi, quae apud nos habemus. Sed de his omnibus alteri et tempori et volumini reservatis, nunc de hoc nostro volumine, quod est in manibus, agamus, in quo haec a nobis sunt descripta. In primis librum, cui titulus est Excerpta canonum (hoc enim nomen singulae paginae praeferebant) ex Codice Lucensi transcripsimus; quanquam et is in aliis vetustis conciliorum codicibus legitur, ut in Vigilano et Ovetensi. Id opus collectio quae lam est, sive index canonum omnium, qui in conciliis vel epistolis Romanorum pontificum ad ea usque tempora continebantur: digestus non quidem ordine alphabetico, sed per locos communes distributis rerum generibus, de cujus auctore nihil, quod sciam, hactenus constat. Certe antiquior est Burchardo, Ivone et Gratiano, qui jus canonicum in locos communes digesserunt. Non vero esse hoc Isidori vel illud argumento [Col. 0734C] est, quod hic concilia Toletana ad duodecimum usque passim citentur; cum constet Isidorum ante sextum Toletanum obiisse. At mihi quidem si ex conjecturis loqui fas est, illud potius Juliano archiepiscopo Toletano tribuendum videtur, qui illis temporibus floruit, et quatuor conciliis Toletanis praefuit magna doctrinae celebritate. Quod indicant ejus tria opera jam hactenus typis mandata, nempe Prognostica, contra Judaeos, et Antikimena, praeter alia quae ab ejus successore Felice enumerantur: qui etiam prodit hunc versibus lusisse, ut vel ex eo suspicari liceat ab eodem conscripta ea carmina quae aliquibus libris hujus operis praeponuntur. Nam quod illa inania et boatu tantum contexta sint, id vitium rudi illi aetati condonandum merito videatur. In eo libro admonendus est lector, quod passim ibi scribitur a cap. 20 aut 30 hoc significare, illud nempe concilium cujus pars aliqua tum citatur, esse a capite vel ab initio conciliorum vigesimum aut [Col. 0734D] trigesimum in ordine eorum quae in Lucensi Codice continebantur; et eodem modo in pontificum epistolis, quas ex ordine quoque enumerat. 189 Id quod ex indice conciliorum et epistolarum pontificiarum intelliges, quem mox ipsi operi praeponemus. Sequuntur concilia Hispaniensia, quae ex Codice Lucensi cum impressis anni 1567 contulimus. In his brevitatis causa aliquibus notis usi sumus, ut his L, H, A, Ae de quibus ante concilium Eliberitanum mox dicemus. Quanquam vero omnia loca quibus impressa a manuscriptis distabant observaverimus, ea tamen solum quae plane et omnino in impressis emendari debere judicabamus, asterisco in margine notavimus, ut festinus lector caetera si vellet praeteriret. Nam illud mirari nemo debet, quod non modo loca melius in mss. habentia descripserimus, sed ea etiam quae plane in his depravata esse videbamus. Quis enim neget multis locis mendosos quoque esse manuscriptos, et veram lectionem ex multis inter se [Col. 0735A] collatis eruendam? Nos tamen in eo summam fidem adhibere maluimus, et in partem peccare tutiorem: quod usu edocti speremus non defuturos, qui vel in depravata scriptura plerumque vestigia alicujus verae lectionis pervestigando reperiant. Itaque et in caeteris conciliis Toletanis et Emeritensi, quae integra hinc descripsimus, relicta in ipso contextu saepe depravata (ut erat in ipso Codice), scriptura, adhibito tantum verae interpunctionis labore (quae nulla omnino in Codice erat) conjecturas nostras in margine ascripsimus; et fortasse multis locis desperatissimis medicinam fecimus. Reliquum illud est ut si quid in nostra sententia exponenda alicubi peccatum sit, id totum correctioni catholicae Romanae Ecclesiae (quod obsequentissimo facimus animo) subdamus.«


Ejusdem Perezii adnotatio ante variantes concilii Eliberitani, ubi agit de quatuor insignioribus Codicibus collectionis Hispanicae.

[Col. 0735B] Inter aliquot egregias adnotationes quas Perezius in Memorato vaticano Codice scripsit, illam praecipue hic subnectimus, qua Codicum notas L, H, A, Ae sese explicaturum in antecedenti praefatione spopondit. Cum nota L Codicem Lucensem, H Hispalensem, A Alveldensem, et Ae S. Aemiliani exemplum indicet, de singulis haec habet.

»Quatuor hi Codices sunt in membranis manuscripti litteris Gothicis, servanturque in Monasterio D. Laurentii Regii apud Escurialium, quod nuper exstruxit Philippus II, rex Hispaniarum Catholicus.

»Lucensis est allatus ex Ecclesia Lucensi. Non habet annum quo scriptus sit, sed certe ante sexcentos, vel septingentos annos. In eo sunt praeter impressa haec concilia, quae nondum prodierunt Emeritense et quinque Toletana [a 1Kb] a decimo tertio ad decimum septimum.

»Hispalensis [b 1Kb] coepit ita a nostris appellari, quod ex conjecturis credatur scriptus Hispali. Fuit Martini [Col. 0735C] Aialae archiepiscopi Valentini, scriptus aera 949, ut in eo dicitur, id est anno Christi 911. In hoc sunt concilia quae vulgo habentur etiam in veteribus impressionibus, sub recepta illa in omnibus mss. divisione, ab Isidoro, ut puto, primum usurpata, nempe 190 in Orientalia, Africana, Gallica et Hispaniensia. In hoc autem Codice, quod quidem non exstet, tantum est decimum tertium Toletanum.

»Alveldensis fuit scriptus a Vigila presbytero in monasterio S. Martini de Alvelda aera 1014, ut in eo dicitur, id est anno Christi 976. In hoc praeter impressa sunt Toletana XV et XVI, et Caesaraugustanum II.

»S. Aemiliani Codex allatus ex monasterio S. Aemiliani de la Cogolla prope Naiaram, scriptus anno Domini 962, ut ibi dicitur. Est vero omnium locupletissimus. Nam praeter communia habet haec nondum impressa, Caesaraugustanum II et III, Barcinonensia duo, Oscense, Egarense, Toletanum sub Gundemaro, alterum Toletanum anno duodecimo [Col. 0735D] Recaredi, et item aliud Toletanum anno primo Chintillae.«

Alia porro, quae in hoc eodem ms. legebantur nondum impressa, quaeque ad Priscillianistarum causam pertinent, non solum indicat in alia notatione, ex qua excerptum dedimus tom. II, col. 1376, verum etiam in eodem tomo descripsit.


De collectione Hadriano-Hispanica, quae exstat in ms. Vaticano 1338.

31. Cum auctor vetustae collectionis a Luca d'Acheri editae, et Rabanus Maurus, de quibus parte quarta erit sermo, Graecarum synodorum canones, et Africanos, constitutionesque apostolicas cum iisdem titulis ac numeris Hadrianae collectionis recitent; [Col. 0736A] ac praeterea inter conciliorum canones non paucos afferant Africanos, Gallicos, et Hispanienses, qui non in Hadriana, sed in Hispanica collectione continentur, eos vel utraque illa collectione usos liquet, vel saltem alia, quae Hadrianae collectioni memoratos canones collectionis Hispanicae insertos praeferret. Id postremum quidem nobis probabilius creditur. Si enim illi integram et separatam collectionem Hispanicam adhibuissent; non solos canones conciliorum in ea inventos, sed decretales etiam ejusdem, quae in Hadriana desunt, aliquando saltem allegassent. Ne vero id somnio simile videatur, Codicem Vat. 1338 nacti sumus, in quo ejusmodi collectio Hadriano-Hispanica exhibetur.

52. Est Codex pergamenus in-folio, qui saeculo XI vel XII scriptus singulas paginas duabus columnis distinctas repraesentat. Praecedit tabula primae partis, quae conciliorum canones respicit. Quadruplex conciliorum divisio ex collectione Hispanica sumitur. Primum enim referuntur capitula conciliorum Graeciae, [Col. 0736B] dein Africae, postea Galliae, tandem Hispaniae. Tabulam haec adnotatio excipit: Iste codex est scriptus de illo authentico quem dominus Hadrianus Apostolicus dedit gloriosissimo Carolo regi Francorum et Longobardorum et patricio Romanorum.

In prima serie, quae ad concilia Graeciae pertinet, non solum proferuntur canones synodorum Graecarum interpretationis Dionysianae, verum etiam Latini canones Africani, quos Dionysius produxit, ita ut totam primam partem Hadrianae collectionis haec prima series contineat, paucis insertis praesertim ex Hispanica, ut ex sequenti ordine patebit. Dividitur haec prima series in duodecim capita.

    191 1. Canones apostolici num. 50.
    2. Nicaeni num. 20, quibus praemittuntur notatio chronica et symbolum, subjicitur autem catalogus episcoporum, ut in Hadriana vidimus. Illud autem peculiare est, quod post symbolum Nicaenum, et ante canones sine ullo titulo adjicitur: Post concilium [Col. 0736C] Nicaenum in urbe Roma concilium congregatum est a catholicis episcopis, et addiderunt de spiritu sancto, etc., quod in alio ms. Vat. 1337 collectionis Hadrianae similiter insertum vidimus cap. 2, num. 6.
    3. Ancyrani canones num. 24.
    4. Ephesini Concilii nomine ex Hispanica collectione insertae duae epistolae S. Cyrilli ad Nestorium.
    5. Canones Neocaesarienses num. 14.
    6. Gangrenses num. 20, cum epistola ad episcopos Armeniae et catalogo episcoporum, ut in Hadriana.
    7. Antiocheni num. 25, cum episcoporum nominibus ex Hadriana descriptis.
    8. Laodiceni num. 59.
    9. Constantinopolitani num. 3, cum symbolo et subscriptionibus.
    10. Chalcedonenses num. 27, cum definitione fidei et episcoporum catalogo.
    11. Sardicenses num. 21, cum eadem clausula quam in Hadrianis mss. notavimus.
    [Col. 0736D] 12. Tandem Carthaginenses canones in duas partes divisi: quod Hadrianae collectionis proprium animadvertimus. Primum enim afferuntur canones 33, cum praemissis Dionysianis in Hadriana pariter receptis; ultimum vero canonem 33 subscriptiones excipiunt. Tum inseritur ex Hispanica collectione Formata Attici CP. Postea adduntur caeteri canones 105, ex diversis conciliis Africae, qui primam partem collectionis Hadrianae concludunt.


33. Quae porro afferuntur sub titulo conciliorum Africae, Galliae et Hispaniae, prorsus excerpta fuere ex illa collectione Hispanica, quae Toletanas synodos ad decimam tertiam usque, et Bracarensem anni 675 recepit. Africani autem canones, etsi sub titulo conciliorum Graeciae ex Hadriana antea descripti fuerint, cum tamen in collectione Hispanica [Col. 0737A] alia divisione ac numero proferantur, hic sub titulo conciliorum Africae ex eadem Hispanica eadem ratione exhibentur. Vide quae notavimus capite praecedenti num. 19, ac ex his omnium synodorum tum Africae, tum Galliae, tum Hispaniae seriem hoc loco receptam cognosces. Has vero synodos non ex Isidoriana, sed ex Hispanica collectione fuisse descriptas, lectiones explorate docuerunt. Unum praecipuum et evidens exemplum proferre sufficiet. Omnes Codices Isidoriani, quos attente inspeximus, in Hispalensi secunda synodo canonem septimum interpolatum praeferunt. Intrusam enim habent bis vocem chorepiscopos, et in fine ejusdem canonis addititium pannum exhibent: quae omnia eis a sede apostolica prohibita esse noscuntur. Id autem respicit supposititiam pseudo-Isidorianam epistolam Damasi ad episcopos Numidiae. Hae vero interpolationes 192 in Hispanicae collectionis mss. libris desunt, ut palam fit ex editione Loaisae, quae ex puris Hispanicis exemplaribus sumpta fuit: qua de re vide tom. Il hujus editionis, [Col. 0737B] col. 1270, et ibidem nostram notam 5. Cum porro hae interpolationes non inveniantur in praesenti collectione Vat. 1338, hanc ex Hispanicis, non vero ex Isidorianis Codicibus canones conciliorum Africae, Galliae et Hispaniae, recepisse manifestum est.

34. In secunda parte, quae apostolicas constitutiones continet, hae ex sola Hadriana collectione transcriptae fuerunt. Cum vero Codex in fine sit mutilus, desinit in Leonis epistola ad Anastasium Thessalonicensem.


DE COLLECTIONE ISIDORI MERCATORIS.


§ I.---De spuriis hujus collectionis documentis. Quam sero impostura detecta. Num Nicolaus I ejusmodi collectionem approbarit. Potiora suppositionis argumenta proponuntur.

35. Collectio Isidori Mercatoris praecedentium locupletior eo praesertim titulo distinguitur, quod pluribus [Col. 0737C] supposititiis documentis referta est. Vetustissimorum Romanorum pontificum a S. Clemente ad S. Silvestrum usque, quorum nulla exstant decreta, plures epistolas praefert; aliisque pontificibus usque ad Gregorium Magnum aliquas item imponit, ac genuinis interserit. Mirum est tam insignem imposturam, quae non sensim, nec per partes, sed uno in libro tota simul prodiit, non statim fuisse detectam [a 1Kb] . Aliquid suspicionis suboluisse creditur Hincmaro Remensi aliisque Gallicanis episcopis, qui ad Nicolaum I scripserunt. Verum hi nullam falsitatis dubitationem in animum induxisse videntur; sed eo tantum nomine ipsis epistolis auctoritatem adimendam putarunt, quia, inquiebant, in Codice canonum non haberentur ascriptae (Nicolaus I, ep. 42, ad episc. Gall.): nimirum quia non erant in collectione Hadriana, quam hoc tempore Ecclesiarum usu receptam Codicem canonum appellabant (Ibid.). Jure autem Nicolaus ad eosdem rescribens hanc solam rationem nihili faciendam [Col. 0737D] credidit, cum non omnes Romanorum pontificum sincerissimae caeteroquin constitutiones, sed admodum paucae in ea collectione legantur; iidemque Gallicani episcopi, ubi suae intentioni haec (priorum pontificum decretalia) suffragari conspiciunt, illis indifferenter utantur. Cum vero illi easdem decretales epistolas, etsi in canonum Codice non descriptas ac minus acceptas traderent, non tamen spurias, sed genuinas haberent, adeo ut ipsis, cum libebat, uterentur; idem pontifex, qui illas ex sola Gallicanorum relatione cognoverat, nihil de impostura suspicatus (quandiu nihil aliunde affulgeret), repudiare 193 non potuit; nec ejus verba, quibus eas quodammodo videtur approbasse, ei praesumptioni subnixa, quam [Col. 0738A] Gallicani episcopi ingesserant, pro vera ac legitima approbatione accipi queunt, quae sine ipsarum epistolarum, quibus carebat, lectione praestari non poterat. Illis autem Nicolaum caruisse evidens ex eo fit, quod in suis epistolis, ubi eas allegandi multiplex fuit occasio, alia documenta sollicitius exquisita laudet, quae in canonum Codice non inveniuntur; et laudet etiam quaedam apocrypha, quae olim conficta atque vulgata in antiquiores collectiones irrepserant, uti sunt synodus S. Silvestri, alia Sinuessana, gesta de purgatione Xysti III, et de Polychronio; nunquam vero pseudo-Isidorianis decretalibus usus sit. Has sane Leoni IV immediato ejus praedecessori cognitas non fuisse patet ex ejus epistola ad Britannos, in qua decretalia in Codice canonum contenta recensens, a Silvestro exorditur, et caetera Hadrianae collectionis ita commemorat, ut si quid negotii incurrat quod illis dirimi nequeat, ad sanctorum Patrum Hieronymi, Augustini, etc., scripta confugiendum tradat, nec de aliis vulgatis decretalibus indicium praebeat.

[Col. 0738B] 36. Plures quidem imposturae characteres in his decretalibus aliisque Isidorianis mercibus continentur, quae ad earum falsitatem in ipso ortu detegendam attentos et peritos homines facile inducerent. At ea erat illorum temporum et sequiorum conditio, ut pauci essent qui puram remotioris antiquitatis haberent notitiam, et sanioris critices usum facere vellent aut possent. Primus qui earum suppositionem praesensit et indicavit fuit cardinalis de Cusa in opere Concordantia catholica lib. III, c. 2. Wiclefus enim, qui ante ipsum effutivit: Decretales epistolae sunt apocryphae, et seducunt a Christi fide, et clerici sunt stulti qui student eas: non solas decretales ab Isidoro confictas in suspicionem adducere, sed omnium decretalium auctoritatem evertere nitebatur. Post Cusanum vero sensim alii plures excitati, adeo multa et firma ad suppositionem probandam attulerunt in medium, ut nemo jam de imposturis ejusmodi jure possit ambigere.

[Col. 0738C] 37. Nonnulla imposturae argumenta satis sit hic delibare. Non leve est illud quod ex ipsa praefatione proditur. Haec in titulo inscribitur sancto Isidoro episcopo, quem quidem episcopum etiam declarat illa ipsa formula praefationi inserta, qua episcopos fratres nostros appellat. Hispanum vero praeferunt illa ejusdem praefationis verba: In principio vero voluminis hujus qualiter concilium APUD NOS celebretur, posuimus: subditur post praefationem ordo celebrandi concilii sumptus ex synodo Toletana IV, c. 4. Quis autem alius Isidorus Hispanus, et episcopus, et sanctus nisi celebris, ille S. Isidorus episcopus Hispalensis? cui quidem eamdem collectionem vix editam, id est nono saeculo, ex eadem utique praefatione vulgo fuisse ascriptam satis cognoscitur ex Hincmari Rhemensis epist. 7, c. 12. Quae autem major impostura quam S. Isidoro Hispalensi episcopo collectionem tribuere octo Toletana concilia continentem a V ad XIII, et unum Bracarense, quae post ipsius [Col. 0738D] mortem celebrata fuerunt; et eodem anachronismo in ipsa praefatione mentionem facere concilii VI oecumenici, quod S. Isidoro vivente nondum habitum fuerat? 194 Quid quod in epistolis quae affiguntur priscis trium priorum saeculorum pontificibus, plura sacrae Scripturae testimonia leguntur ex versione S. Hieronymi, quae posterius edita fuit? Quid quod pleraeque consulares notae iisdem epistolis appensae vel consules referunt qui in fastis consularibus nunquam fuerunt, vel si inveniuntur in fastis, cum pontificis epistolae auctoris aetate nequaquam concordant? Adde magistratuum conficta nomina, archiflaminum, primorum flaminum, etc., et voces primatuum, archiepiscoporum, apocrysariorum, quae ab aetate [Col. 0739A] ac usu veterum illorum pontificum omnino aliena quisque vel leviter in antiqua historia et disciplina ecclesiastica versatus facile intelliget. Adde quod nullum priscorum morum indicium, plurima autem posterioris disciplinae in iisdem litteris continentur. Alia non pauca argumenta alii uberius notarunt, quae referre nec vacat nec opus est.

38. Duo tantum omittenda non credimus, quae, licet seorsim aliquam responsionem possint recipere, simul tamen juncta evidentem imposturae demonstrationem praeseferunt. Primo aliae ex his epistolis datae traduntur ad omnes episcopos, aliae ad orthodoxos omnes, ad omnes Ecclesias, ad episcopos Italiae, Galliae, Hispaniae, Africae, Germaniae, etc. Plura ergo earum exemplaria per orbem disseminata esse debuerunt. Qui autem fieri potuit ut e tot epistolis toto orbe divulgatis ne una quidem ante nonum saeculum a quopiam inventa et laudata fuerit? Secundo eaedem epistolae posteriorum quarti, quinti, sexti, septimi et octavi etiam saeculi auctorum non [Col. 0739B] sententias solum, sed voces et integras identidem periodos satis prolixas et multas exscriptas exhibent, uti accurate post Blondellum P. Philippus Labbeus in margine earumdem epistolarum notavit. Primo argumento responderi potest eas epistolas usque ad nonum saeculum latuisse, et idcirco a nemine fuisse laudatas. Secundo autem non nemo respondit, eos posteriores auctores, qui indicatas sententias iisdem verbis praeferunt, eas ex ipsis epistolis ad verbum excripsisse. Neutra vero responsio probabilis est, imo altera cum altera pugnat. Si enim epistolae statim post earum ortum usque ad nonum saeculum ita delituissent, ut nemo idcirco eas allegare potuerit, posterioribus ergo scriptoribus non patuerunt, ut ex iisdem possent periodos exscribere. Quod si ex ipsis periodi integrae a pluribus multo et temporis et locorum intervallo dissitis fuerunt excerptae, in tenebris ergo diutius fuisse sepultae dici nequeunt. Alterutrum malis, semper impostura convincitur, ac ex [Col. 0739C] ipso responsionum conflictu magis multo elucescit. Si enim plures antiqui scriptores ex ipsis epistolis sumpsissent sententias, verba atque periodos, notae igitur fuissent, et frequenti usu tritae, rebusque pluribus utiles, ita ut laudari possent a multis, et ab iis praesertim qui ex ipsis profecissent: inter quos sane summi pontifices, et synodi, et Patres, qui eadem verba et easdem periodos praeferunt, ita has vetustissimorum pontificum epistolas allegassent, uti alias aliorum, quae genuinae sunt, laudasse inveniuntur. Si vero inter tam multos nono saeculo anteriores viros et sanctissimos, et doctrina celebres, qui easdem sententias iisdem verbis in suis operibus afferunt, ne unus quidem inventus est qui illarum 195 mentionem fecerit, quia ex ipsis re ipsa nihil sumpserunt, sententiae ergo et periodi pares, quae in epistolis quoque inveniuntur, ex iisdem procul dubio scriptoribus derivatae fuerunt ab epistolarum artifice; quod spuriam earum originem clare demonstrat. [Col. 0739D] Hinc etiam a nullo alio auctore ante nonum saeculum fuerunt laudatae, non quia latuerunt, aut earum allegandarum materies et occasio non esset; sed quia nondum natus erat qui easdem confingeret; alias, sicut illas post hoc tempus quo suppositae et vulgatae fuerunt passim laudatas et in collectiones etiam non pauca ex iisdem traducta reperimus, ita id ipsum antiquis etiam temporibus factum deprehenderemus, si a priscis illis pontificibus, quibus affictae sunt, vere scriptae et editae fuissent.


§ II.---Alia documenta sincera eidem collectioni inserta quibus e fontibus hausta fuerint. Quanti intersit hos fontes detegere ad ea discernenda quae pseudo-Isidorus confinxit. Quaedam sincera documenta ab eodem interpolata. Duae ultimae synodi Symmacho attributae, et capitula Hadriano I asserta, quae genuina a multis creduntur, ab eodem pseudo-Isidoro supposita demonstrantur.

39. Neque vero ex solis documentis spuriis abs se [Col. 0740A] consarcinatis pseudo-Isidorus suam collectionem condidit. Plura scilicet sincerissima et aliunde nota monumenta falsis intermiscuit. Fontes autem e quibus haec sincera documenta derivavit detegendi sunt: id enim non modicum juverit ad ea ipsa secernenda quae ille e suo cerebro commentus est. Praecipuus fons est collectio Hispanica, quam totam suae collectioni inseruit. Cumque vulgata esset opinio S. Isidorum Hispalensem fuisse auctorem collectionis Hispanicae, hinc Isidori nomen, quod omnibus venerationi erat, libenter arripuit et praefationi inscripsit. Illam vero collectionem Hispanicam sumpsit, non quae primitus prodiit, ac ultra Toletanam synodum IV non progrediebatur, sed illam paulo auctiorem quae novem Toletanas synodos, et Bracarensem anni 675 receperat. Neque iis hujus collectionis exemplaribus usus est quae Hispanicam originem habent, sed illis quae sunt originis Gallicanae, uti pluribus statuemus num. 48. Alter fons est collectio Hadriana, ex qua a pseudo-Isidoro excerpta fuerunt nonnulla, quae in [Col. 0740B] Hispana collectione desunt. Fons tertius est vetus collectio a Quesnello edita, et a nobis hoc tomo recusa. Non pauca enim documenta, quae sunt in Isidoriana collectione, nec leguntur in Hadriana, nec in Hispanica, ex eo fonte eodem quandoque ordine derivata fuere. Alia pauca auctor delibavit ex Historia Tripartita aliisque ex fontibus, quos in catalogo inferius suo cujusque loco indicabimus.

40. Adeo vero utile est hos fontes cognovisse, ut quaecunque in his non invenientur, ea a pseudo-Isidoro supposita certissime dicenda sint. Quod si quae documenta per se genuina in illis fontibus breviora sint, apud pseudo-Isidorum vero auctiora; quidquid additamenti accessit, quod 196 in illis fontibus non reperiatur, id ejusdem impostoris opera suppositum affirmare licebit. Ita supposititia sunt duo postrema capitula sextum et septimum epistolae Vigilii ad Profuturum, quae absunt a sinceris Hispanicae collectionis Codicibus, in Isidoriana autem collectione [Col. 0740C] leguntur. Imo cum in hac eadem collectione auctiora pariter sint quaedam vetusta documenta caeteroquin apocrypha, quae in aliquibus antiquioribus collectionibus recepta, sed breviora sunt; horum quoque additamenta ipsi impostori ascribenda. Sic nemo jam dubitare potest quin ab hoc supposita fuerint aliquot fusiora capitula duarum epistolarum S. Clementis ad Jacobum, quae olim apud Graecos confictae, et a Rufino Latine redditae, in nonnullas veteres collectiones irrepsere, sed in his breviores sunt multo, apud pseudo-Isidorum autem tantummodo cum illis additamentis inveniuntur auctiores. Neque omittenda hoc loco est ea brevis interpolatio quae in sincera synodo Hispalensi II canoni septimo nonnulla inseruit, de quibus diximus capite praecedenti, num. 33. Hic porro animadverte, quaesumus, impostoris indolem, qui adeo ad fingendum erat propensus, ut ne ipsis quidem sive sinceris, sive apocryphis documentis parceret, in quibus sua commenta [Col. 0740D] ex collatione vetustiorum Codicum detegi facile poterant. Quanto ergo audentius is confingeret integras epistolas, quae nullam antiquiorum exemplarium collationem, qua fraus detegeretur, metuebant!

41. Ea porro generali regula, quam proposuimus, deteguntur apocryphae duae synodi, quinta, uti appellant, et sexta sub Symmacho, nec non Capitula Hadriano papae in vulgatis et in plerisque mss. attributa, quae in sola Isidoriana collectione reperiuntur. Mirum nobis accidit plerosque etiam acerrimos caeteroquin criticos, qui singula ejusdem collectionis documenta ad calculos revocarunt, de duabus memoratis synodis atque Capitulis nihil dubii movisse. Imo Blondellus, qui omnium maxime Isidoriana figmenta perstrinxit, adeo de illis nihil dubitavit, ut inter ea vetustiora monumenta, ex quibus pseudo-Isidorus apocryphas epistolas conflavit, laudatas synodos atque Hadriani Capitula identidem referat, [Col. 0741A] perinde ac si haec genuina ac vetustiora sint, nec ipsum pseudo-Isidorum habeant auctorem. Et primo quantum ad duas synodos sub Symmacho, non solum Hadriana collectio istas ignorat, verum etiam vetustissima omnium contenta in ms. Vaticano Reginae 1997, quae paulo post ejusdem pontificis aetatem omnes genuinas ipsius synodos et documenta caetera ad easdem pertinentia accuratissime protulit. Quod si tres synodi tantum ibidem afferuntur, non quatuor, quartam sinceram in eo Codice omissam nemo suspicetur, quatuor enim synodorum opinio ex quadam notula dimanat, quae in antiquioribus et praestantioribus Codicibus abest, uti animadvertimus part. II, c. 4, n. 5. Praeterea si tres, quae tantum editae sunt sincerae synodi, conferantur cum duabus in solo Isidoro descriptis, manifestum introductionis, styli ac totius orationis discrimen quisque deprehendet: quod diversum auctorem satis demonstrat. Adde quod in sexta, quam vocant, synodo Gangrenses [Col. 0741B] canones apostolica auctoritate conditi dicuntur, quod falsissimum est. Referuntur autem duo ejusmodi canones 197 ex interpretatione Dionysii, cum tamen Romani pontifices per id tempus praeter Nicaenos et Sardicenses nullos Graecarum synodorum canones recepissent. Vide part. II, c. 1. Accedit tandem quod in synodo, uti appellant, quinta legantur quaedam decreta quae ab antecessoribus suis constituta idem Symmachus pronuntiat: Est enim, inquit, a multis antecessoribus nostris synodaliter decretum atque firmatum. Producuntur autem decreta, quae totidem verbis recitantur in pseudo-epistolis Zephirini, Stephani, Eusebii, et Julii. Idem ergo et istarum epistolarum et ejus synodi fabricator agnoscitur. Symmachus enim laudare non poterat epistolas quae tanto post confictae fuerunt. Neque vero cuipiam incredibile videatur pseudo-Isidorum in ea synodo compingenda ex epistolis abs se confictis verba exscripsisse, ac pontificum, quibus eas affixit, auctoritatem allegasse. Id enim usitatum ipsi fuit, in [Col. 0741C] epistolis, quas posterioribus pontificibus attribuit, ex litteris fictitiis antecessorum nomine inscriptis decreta iisdem quandoque verbis repetere, eorumdemque decessorum auctoritatem ingerere. His argumentis suppositione ejusmodi synodorum detecta, nihil erit ambigendum, quin subscriptiones ipsis pseudosynodis appensae, et partim ex sinceris Symmachi conciliis, partim ex Chalcedonensi sumptae (quae imposturam maxime declarant), ex eodem impostore provenerint.

42. Nunc de Capitulis quae Hadriano papae I in vulgatis inscribuntur (tom. VIII Concil. Ven. edit., col. 537). Vidimus in bibliotheca Vaticana codicem signatum num. 631, in quo ea Capitula non Hadriano pontifici, sed Ingelramno, seu Angilranno Metensi ascripta sunt. Incipiunt Capitula collecta ex diversis conciliis, seu decretis Romanorum pontificum ab Angilranno Metensi episcopo, et Adriano papae oblata. Eamdem plane inscriptionem praefert alius Codex [Col. 0741D] bibliothecae S. Victoris Parisiensis, uti testatur Baluzius in praefatione ad libros Antonii Augustini de emendatione Gratiani: qui dein in notis ad eosdem libros, pag. 492, aliud ms. exemplum laudat monasterii Laetiensis, ubi similis epigraphes his verbis exprimitur: Liber Capitulorum ex diversis conciliis, sive decretis Romanorum pontificum collectorum ab Anilramno Metensi episcopo. At plerique et praestantiores Codices Vat. 630, 1340, 1344, 3791, etc., vulgatam lectionem tuentur: Ex Graecis et Latinis canonibus, et synodis Romanis, atque decretis praesulum ac principum Romanorum haec Capitula sparsim collecta, et Agilramno Mediomatriciae urbis episcopo Romae a B. papa Adriano tradita sub die XIII Kalendarum Octobrium, indictione IX, quando pro sui negotii causa agebatur. Quem titulum omnino praeferendum demonstrat Hincmarus Remensis pseudo-Isidoro suppar, qui similiter in suo Codice legit. Scribit enim in opusculo contra Hincmarum Laudunensem cap. 24. [Col. 0742A] De sententiis vero quae dicuntur ex Graecis et Latinis canonibus atque decretis praesulum et ducum Romanorum collectae ab Adriano papa et Engelramno Metensium episcopo datae, quando pro sui negotii causa agebatur, etc. Ipsa plenior inscriptio, qua Capitulorum tempus et occasio notatur, et non ex solis decretis pontificum atque canonibus conciliorum, sed ex principum et jam Romanorum legibus Capitula collecta traduntur, verior agnoscitur: 198 ac propterea ambigendum non est quin haec Capitulorum collectio Hadriano ascripta fuerit. Porro Hadrianus papa nullam aliam collectionem suo nomine ornavit nisi eam quae Carolo Magno ab ipso tradita Hadriana vocatur. Hinc Leo IV in epistola ad episcopos Britanniae ecclesiasticos canones referens, eos praesertim, per quos et episcopi judicant, et episcopi judicantur, canones in Hadriana contentos recenset, de istis autem Capitulis Hadriano attributis (quae cum nihil fere aliud exhibeant quam quae ad episcoporum judicia pertinent, maxime commemoranda [Col. 0742B] fuerant) ne verbum quidem. Quaedam praeterea in ipsis Capitulis insunt quae Romanus pontifex nequaquam proposuisset, ut illud c. 6, quo appellationum causae ad Constantinopolitanam, et non potius ad apostolicam sedem deferendae traduntur; nec non illud c. 49, ex lib. X Codicis Theodosiani tit. 10, n. 2, seu ex Breviario Aniani sumptum: Delatoris aut lingua capuletur, aut convicto caput amputetur; quod quam a lenitate ecclesiastica sit alienum nemo est qui non videat. Angdramnus quoque Metensis episcopus, qui vir mitissimus et pietate praecipuus a coaevo auctore Paulo Diacono vocatur lib. IV de Gestis Longobardorum c. 6, ab hac sanctione collectioni canonum inserenda quam maxime abhorruisset. Illud addemus ad pleniorem imposturae probationem, quod pontificum decreta, ex quibus praesertim ea Capitula dicuntur collecta, non alia fere sunt nisi decretales apocryphae Isidorianae, in quibus eaedem sententiae, et eadem identidem verba recitantur, ut [Col. 0742C] ex Antonii Augustini notis in eadem Capitula colligere licet. Quem earum epistolarum et Capitulorum consensum quicunque perpenderit, eumdem tum illarum, tum istorum architectum facile perspiciet. Hujus argumenti vim plerique hactenus non perceperunt, eo quod crediderint pseudoepistolarum auctorem ex Capitulis, uti videbantur, sinceris profecisse. At nos e contra Capitula post pseudoepistolas condita, et ubi cum ipsis pseudoepistolis totidem sententiis aut verbis conveniunt, ex iisdem derivata manifestissimum facere possumus. Plura in id afferri queunt. Unum autem maxime evidens brevitatis gratia sufficiet. Idem prolixum synodi Romanae decretum, quod in Capitulis legitur c. 5, totidem verbis continetur etiam in epistola supposititia Felicis I ad episcopos Galliae. Hoc vero decretum ex hac epistola traductum in Capitula, non autem ex Capitulis in eam epistolam transisse ex eo liquet, quia Romana synodus, cui idem decretum iu Capitulis tribuitur, [Col. 0742D] alia vere non est nisi supposititia synodus sub eodem Felice I, descripta in eadem epistola quae ipsius synodi relationem continet. Id manifestum fit ex his ejusdem epistolae verbis (tom. II Concil., col. 924): »Nos vero (ait pseudo-Felix) ad supplementum vestrum fratres et coepiscopos nostros vocavimus amplius quam septuaginta, cum quibus haec quae subter habentur inserta, regulariter tractanda decrevimus. Vestris enim epistolis in omnium audientia perlectis, quae multas, ut nostis, querimonias et oppressiones in se continebant vestras, decretisque quae sunt de accusationibus episcoporum, sancta synodus dixit: Haec sunt quae deinceps propter malorum hominum insidias, etc.« Quo decreto relato pseudo-Felix synodi habitae relationem concludens ait: Haec, fratres, ad vestram et omnium coepiscoporum opem in synodo unanimiter 199 sunt decreta, ut si forte aliqui stultorum vos accusare, etc. Itaque haec Romana synodus ejusque decretum in Capitulis [Col. 0743A] recitatum aliunde peti non potuit quam ex hac Felicis I pseudoepistola, ex qua tantum in lucem prodiit. Si vero auctor Capitulorum ex hac pseudoepistola idem decretum hausit, posteriora ergo sunt illa Capitula iisdem litteris, et similiter posteriora sunt caeteris decretalibus apocryphis, ex quibus alia bene multa loca similiter decerpta fuerunt. Non igitur Hadriano I, imo nec Angilramno Metensi episcopo, eadem Capitula ascribi possunt, quorum aetate sicut nondum illae pseudodecretales, ita nec Capitula exinde derivata prodierant. Hinc nemo assentiri poterit Stephano Baluzio, qui in laudata praefatione ad Antonii Augustini libros de emendatione Gratiani ea Capitula Angilramno Metensi tribuens scripsit: Ea ex novitiis veterum pontificum epistolis ut plurimum collegit et Adriano obtulit, ut suae causae praesidium quaereret. Eorum artifex ille idem pseudo-Isidorus est, qui ipsas epistolas finxit; ac proinde in sola ejus collectione inveniuntur. Enimvero in Codice Vat. [Col. 0743B] 630, omnium vetustissimo, inveniuntur quidem in appendice collectionis Isidorianae; eo quod ea ex documentis apocryphis in primo collectionis fetu contentis expressa posterioribus pseudo-Isidori curis condita fuerint, et veluti appendix in prioribus exemplis accesserint, ut ex adnotandis § 5 patebit. In primo quidem fetu, quem usque ad sanctum Gregorium se perduxisse idem impostor in praefatione testatur, haec Capitula Hadriano I attributa locum habere non poterant, ac propterea posterius tantum conficta et addita confirmantur.

43. Illud autem ad impostoris indolem apertius dignoscendam hoc loco animadvertendum credimus, nimirum eum in exscribendo ex pseudoepistola Felicis eo synodi Romanae decreto, quod paulo ante memoravimus, nonnulla ejusdem decreti verba licentius immutasse. Cum enim in pseudoepistola legatur, Tempore congruo, id est autumnali, vel aestivo concilium regulariter convocare debebunt; in Capitulis scripsit c. 5: Tempore a canonibus praefixo [Col. 0743C] Nicaenis concilium canonice convocare debebunt. Viderat impostor Nicaenam Synodum allegari non posse in epistola et synodo Felicis I, qui Nicaenum concilium praecessit. Cum vero hoc decretum ei synodo tributum hac in particula quae concilia congreganda praescribit, reipsa sumpserit ex concilio Nicaeno, hoc concilium in capitulis ascriptis Hadriano, qui postea floruit, indicare non timuit. Sic duplicem imposturam prodit, unam cum Romanae synodo affixit, quod Nicaenae convenit; alteram cum allatum ex ea Romana pseudosynodo decretum, mutatis nonnullis, interpolavit.


200 § III. Quo fine pseudo-Isidorus tot documenta spuria supposuerit. Num his documentis supposititiis disciplina ecclesiastica immutata sit.

44. Quo autem spiritu, quo consilio pseudo-Isidorus tot documenta confinxerit, omittendum non est. Non desunt qui eum amplificandae vel defendendae [Col. 0743D] auctoritatis Romanorum pontificum studio ductum ad ea procudenda excitatum fuisse arbitrentur. At falluntur manifeste. Licet enim in iis apostolicae sedis amplitudo et auctoritas pluribus commendetur, non tamen hic impostoris scopus fuit, nec eadem sedes, cujus privilegia et jura quam plurimis sinceris et vetustis documentis nituntur, illis apocryphis indigebat, ut cardinalis Baronius ad annum 865, n. 8, notavit. Pseudo-Isidori autem consilium longe aliud fuisse ex ipsa collectionis praefatione satis dignoscitur. Postquam enim indicavit documenta quae suae collectioni erant inserenda, hanc eorum colligendorum rationem subjicit: Quatenus ecclesiastici ordinis disciplina in unum a nobis coacta atque digesta et sancti praesules paternis instituantur regulis, et obedientes Ecclesiae ministri, [Col. 0744A] vel populi spiritualibus imbuantur exemplis, et non malorum hominum pravitatibus decipiantur. Multi enim pravitate et cupiditate depressi, ACCUSANTES SACERDOTES OPPRESSERUNT. Et multis prosequitur in eos acriter invehens qui episcopos accusare audent, ut se per illos excusent, vel eorum bonis ditentur; ac plura ejusmodi judiciorum incommoda referens, illud urget non posse cogi episcopos ad dicendam causam, si fuerint accusati, et rebus suis exspoliati, aut gradu dejecti, et a sede pulsi, nisi prius fuerint restituti: additque nonnulla de accusatoribus et accusationibus rejiciendis, quibus omnibus palam significat se ea potissimum mente collectionem confecisse ut episcopis qui accusabantur prospiceret. Id quidem in apocryphis quae conflavit documentis multo clarius elucet. Eamdem enim semper de accusatis episcopis curam ac sollicitudinem praefert; cumque apostolicae sedis auctoritatem praedicat, eo semper omnia refert ut episcopi accusationibus impetiti et condemnati, si se gravatos sentiant, ad illam [Col. 0744B] confugiant quae synodorum sententias retractare et, si justum putaverit, irritas reddere potest. Idem quoque consilium maxime perspicitur in Capitulis Hadriano tributis, quae ex apocryphis praesertim epistolis decerpta, apocryphorum documentorum velut compendium et compilatio vocari queunt. Pleraque enim illorum Capitulorum eo spectant, ut ne episcopi accusari a quibuslibet possint, nec, si accusentur, accusatoribus facile deferatur, sed ex multis causis tum accusatores repellere, tum judices liceat recusare; ut synodorum retractentur judicia, et alia ejusdem generis in apocryphis similiter ingesta, ex quibus si omnia ad episcoporum qui accusantur, exspoliantur, deponuntur, patrocinium, defensionem atque praesidium collata et conficta credantur, nemo jure possit revincere.

201 45. Non pauci de pseudo-Isidoro severius conqueruntur, perinde ac si ejus imposturis disciplina vetus abolita, et nova fuerit introducta, adeo [Col. 0744C] ut hinc desertos antiquos canones, fractos disciplinae nervos, perturbata episcoporum et provincialium conciliorum jura, sublatas judiciorum leges, aliaque rei ecclesiasticae damna illata fuerint [a 1Kb] . Haec autem novae et immutatae disciplinae reprehensio quam minus aequa sit, quisque facile intelliget si duo animadvertat, nimirum pleraque pseudoepistolarum Isidori excerpta esse ex sententiis sanctorum Patrum, ex sinceris constitutionibus Romanorum pontificum post Siricium, ex canonibus conciliorum, ac ex Romanis legibus: quae sane novi juris novaeque disciplinae non sunt; caetera vero eam disciplinam plerumque exhibere, quae vel jamdiu inoleverat, vel jam ante aliquanto induci coeperat. Impostura autem in eo sita est, quod pseudo-Isidorus eas sententias iis auctoribus imposuerit quorum non sunt, et posterioris aevi disciplinam antiquioribus pontificibus affixerit, quasi prioribus Ecclesiae saeculis aeque viguisset. Caeterum quod de novae disciplinae introductione ingeritur, [Col. 0744D] stultus quidem plane fuisset impostor, si sperasset suam collectionem acceptum iri ab hominibus quae novam omnino disciplinam a sui quoque saeculi moribus et consuetudinibus abhorrentem contineret. Quod si quaecunque contra consuetudinem ingeruntur, etiamsi bona et utilia sint, ipsa novitate perturbare solent; multo magis de iis timendum est, quibus disciplinam per se optimam et sanctioribus fultam legibus, longoque usu ab omnibus receptam, quispiam evertere et immutare contenderet. Nulli autem tumultus, clamores nulli auditi sunt ob inductas decretales apocryphas, nisi in ea parte quae ad episcoporum causas et judicia pertinet: de quibus aliqua apud Hincmarum leguntur, et in epistolis Nicolai I. At in his ipsis causis atque judiciis quod in pseudoepistolis ac synodis Isidorianis traditur, non [Col. 0745A] erat omnino novum. Nonne causae majores, quae circa accusationes episcoporum versantur, certis antiquorum pontificum decretis apostolicae sedi reservatae, sine ejus assensu definiri non poterant? Vide, inter caetera, Leonis epistolas 6, 13 et 14, et Gregorii IV epistolam primam ad universos episcopos. Nonne episcoporum appellationes ad eamdem sedem antiquis canonibus et consuetudini, ac primatus etiam juri innixas probavimus in Observationibus ad dissert. V Quesnelli part. I, c. 5, 6 et 7? Ne omnes promiscue admittantur ad accusandum episcopum, cautum fuerat in canonibus Codicis Africani 128, 129, 130 et 131, necnon etiam canone sexto concilii Constantinopolitani, quem ex Graeco Codice Nicolaus I laudat epistola octava. Episcopos ejectos et suis rebus exspoliatos non cogendos ad judicium, nisi prius in suum gradum restituantur, et omnia eisdem ablata redintegrentur, colligitur ex Codice Ecclesiae Africanae, c. 87. Haec et alia ejusdem [Col. 0745B] generis, quae novae disciplinae a pseudo-Isidorianis decretalibus inductae tribuuntur, legere 202 licebit in epistolis 8, 9 et 38 Nicolai I, qui tamen ea non ex illis apocryphis, quibus carebat, sed ex antiquioribus documentis confirmat; quemadmodum ante ipsum fecerat etiam Gregorius IV in epist. 1 ad universos episcopos, in qua Venilonis episcopi judicium sibi reservat. Fieri quidem potuit ut haec disciplina, antiquis licet juribus ac decretis constituta, non multum seu rarius obtinuerit in quibusdam locis, quae aliis consuetudinibus et canonibus uterentur. Fieri etiam potuit ut eadem disciplina, in favorem proborum ad fraudes praecavendas instituta, a quibusdam traheretur in abusum, et malorum impunitati serviret. Pseudo-Isidori vero consilium ab hac improbitate alienum, non aliud fuisse nisi ut episcopis injuste oppressis subveniret, ex ejus praefatione intelleximus. Forte etiam in ea Galliarum parte in qua est Moguntia, ubi hae pseudo-Isidori merces, ut mox dicemus, fabricatae fuerunt, disciplina in ipsis [Col. 0745C] proposita jamdiu ante invaluerat, S. Bonifacii episcopi Moguntini opera, qui, apostolica legatione functus, quantum apostolicae auctoritati deferret, eamdemque observantiam in ea loca inducere studuerit, ex ejus epistolis liquet. Vide, inter caeteras, ejus epistolam 105, ad Cudberthum archiepiscopum Cantuariensem, in qua aliquot praecipua disciplinae capita ab eodem sancto martyre et Germaniarum apostolo iis in regionibus instituta, ac in pseudo-epistolis Isidorianis postea repetita, exhibentur. Idem quoque spiritus in successores ejus Lullum, Riculfum, Autgarium transiit, ut ex aliis monumentis constat. Quod si pseudo-Isidorianae decretales eam disciplinam praeferunt, quae et antiquioribus decretis atque canonibus fulciebatur, et jamdiu ante saltem iis in regionibus vigebat, ubi pseudo-Isidorus illas condidit, num aequa sit illa reprehensio, qua novae disciplinae introductio ipsis decretalibus attribuitur, quisque intelliget. Negari tamen non posse videtur [Col. 0745D] quin eadem disciplina latius propagata magis multo inoleverit, postquam eaedem decretales editae et divulgatae fuerunt, ac mox in quibusdam conciliis laudatae, atque subinde insertae in collectiones Reginonis, Burcardi et aliorum, quae, ob suam brevitatem ac methodum, magno usui fuere.


§ IV.---De auctore et tempore ejusdem collectionis.

46. Isidori nomen praefationi ab impostore fuisse inscriptum eo consilio, ut S. Isidoro Hispalensi episcopo [Col. 0746A] opus tribueretur [a 1Kb] , innuimus num. 37, ubi etiam probavimus hanc collectionem eidem Sancto ascribi non posse. Plerique eam adjudicant Riculto episcopo Moguntino, quem collectionem, 203 uti putabatur Isidori Hispalensis, ex Hispania allatam Moguntiae edidisse, et in vicinas Galliarum regiones evulgasse, Hincmarus Remensis tradidit in opusculo contra Hincmarum Laudunensem, cap. 24: »Si vero ideo talia, inquit, quae tibi visa sunt, de praefatis sententiis (Angilramni) ac saepe memoratis epistolis detruncando, et praeposterando atque disordinando, collegisti, quia forte putasti neminem alium easdem sententias vel ipsas epistolas praeter te habere, et idcirco talia libere te existimasti posse colligere, res mira est, cum de ipsis sententiis plena sit ista terra, sicut et de libro collectarum epistolarum ab Isidoro, quem de Hispania allatum Riculfus Moguntinus episcopus, in hujusmodi sicut et in capitulis regiis studiosus, obtinuit et istas regiones ex illo repleri fecit.« Cum vero Ricullus Moguntinus, qui Lullo [Col. 0746B] successit anno 786 vel 787, e vivis excesserit anno 814, in collectione autem Isidoriana epistolae quaedam contineantur, ex gr. Urbani I et Joannis III, quibus ab impostore insertae fuerunt ad verbum aliquot sententiae concilii Parisiensis celebrati anno 829, hasce imposturas Riculfo [b 1Kb] attribui non posse liquet. Hincmarus vero excusandus est, quippe quem haec bona fide sumpsisse credimus ex Benedicto Levita. Is enim in praefatione ad tres libros capitularium, V, VI et VII, ab ipso digestos et editos circa annum 845, scripserat: »Haec vero Capitula, quae in subsequentibus tribus libellis coadunare studuimus, in diversis locis et in diversis schedulis, sicut in diversis synodis ac placitis generalibus edita erant, sparsim invenimus, et maxime in sanctae Moguntiacensis metropolis ecclesiae scrinio a Riculfo ejusdem sanctae sedis metropolitano recondita, et demum ab Autcario secundo ejus successore atque consanguineo inventa reperimus, quae in hoc opusculo [Col. 0746C] tenore suprascripto inserere maluimus.« Inter Capitula vero ab hoc inserta libris laudatis nonnulla occurrunt ex epistolis apocryphis priscorum pontificum, quaedam ex pseudo-synodis Symmachi, et fere omnia capitula ad Angilramnum Hadriano papae afficta; quae tamen sine ullo auctoris nomine recitantur. Neque vero haec Benedictum Levitam sumpsisse existimes ex aliquo Capitulari regum Francorum, ex quo item eadem pseudo-Isidorus excerpens, priscis illis pontificibus, synodis Symmachi, ac Hadriano I attribuerit. Si enim ea decreta in sinceris Capitularibus fuissent constituta, inventa sane fuissent, si non omnia, saltem aliqua ejusmodi Capitularia, in quibus illa legerentur. Sic quidem cum Ansegisus ex veris Capitularibus suos libros quatuor compegerit, studiosi homines eadem Capitularia nacti sunt, in quibus fere omnia Ansegisi capitula continentur, nec non illa quae ab Ansegiso praetermissa idem Benedictus Levita ex veris Capitularibus in suis [Col. 0746D] libris adjecit. Quid vero causae est cur ne unum quidem capitulum ex apocryphis illis documentis in ullo antiquiori 204 Capitulari reperitur, nisi quia ea Benedictus non ex veris Capitularibus, sed ex pseudo-Isidorianis mercibus, in quibus duntaxat inveniuntur, derivavit? Haec ergo pseudo-Isidorianae collectionis capitula inter illa esse videntur quae in Moguntinae ecclesiae scrinio a Riculfo recondita tradidit. Cum porro haec collectio ab ipso Benedicto tribuatur, seu saltem involvatur cum aetate Riculfi, [Col. 0747A] quem obiisse jam vidimus antequam ea conderetur et ederetur, non alia de causa id videtur fecisse, nisi ut iisdem documentis auctoritatem crearet et imposturae, quae ipsi ignota non esset, suspicionem removeret. Hinc cum ejusmodi imposturis ipse primus aut fere primus usus sit, et Levita fuerit ecclesiae Moguntinae, ex qua ea collectio prodiit, nonnulli suspicantur cum Blondello ipsum fortassis earumdem imposturarum fuisse architectum.

47. Hoc certe tempore collectio condita, et in Germania quidem, quae in Galliis veteri dispositione censita, Francorum regibus suberat, non vero in Hispania; ac proinde aliquem Germano-Francum habet auctorem. Cum recentius documentum ex quo impostor integras sententias in apocryphis compingendis decerpsit sit concilium Parisiense anni 829, ante hunc annum editio ejusdem collectionis collocari nequit. Porro concilium Aquisgranense anni 836, cap. 2, n. 8, decernens ut per singulos annos sanctum oleum in coena Domini juxta traditionem [Col. 0747B] apostolicam ac statuta decretalium, in quo de eadem re praecipitur, ab episcopis conficiatur, secundam Fabiani pseudo-epistolam indicare creditur. Hinc ea editio post annum 829 et ante annum 836 statuenda videtur. Mirum vero est Rabanum, qui paulo post annum 841 Otgario seu Autcario Moguntino episcopo Poenitentiale nuncupavit, nihil ex apocryphis Isidorianis produxisse. Num id fecerit quia ipsis nihil fidebat, an vero quia nondum prodiissent, ita ut Aquisgranensis concilii decretum ad Fabiani pseudo-epistolam perperam referatur, alii judicent. Quod si hoc secundum probabilius judicetur, et multo magis si cum Blondello credatur impostor quasdam formulas et phrases excerpsisse ex epistola Jonae Aurelianensis ad Carolum Calvum, qui regnum obtinuit anno 839. Isidoriana collectio vulgata dicenda esset circa tempus quo Benedictus Levita libros Capitularium edidit, nimirum circa annum 845, unde prima apocryphorum expressa mentio legitur in [Col. 0747C] epistola Caroli Calvi ad episcopos in conventu Carisiaco scripta, anno 857. Neque vero moveat collectio Remedio Curiensi attributa et a Goldasio edita (Tom. II Rer. Alaman., part. II, pag. 134, edit. 1730) cum hac epigraphe: Alamannicae Ecclesiae veteris canones ex pontificum epistolis excerpti a Remedio Curiensi episcopo, jussu Karoli Magniregis Francorum et Alamannorum. Hic rex cum obierit anno 814, Goldastus ipsam collectionem conditam putat circa annum 813. Amplior erat haec collectio, eique additamenta accesserunt Notingi Constantiensis episcopi, qui vita functus est anno 934. At hae Notingi additiones cum non exigua parte canonum a Remedio collectorum ex suo Codice excisa atque sublata idem Goldastus tradit. Capita ab eodem edita quae supersunt, sunt tantum quadraginta novem; eaque ex ordine exhibent excerpta ex solis pseudo-epistolis priscorum pontificum a S. Clemente ad S. Urbanum usque. Haec 205 vero ipsa excerpta, quae auctor ex pseudo-Isidori collectione post Carolum magnum, ut vidimus, [Col. 0747D] compacta derivavit, palam faciunt errorem esse in titulo vel in explicatione tituli Karoli Magni, et Remedium, qui horum excerptorum auctor traditur, ad posteriorem aetatem referri oportere. Forte pro Carolo Magno intelligendus est Carolus Crassus, qui ita Carolus Magnus fuerit nuncupatus, uti Ludovicus Magnus dictus invenitur imperator Ludovicus II. Carolus nimirum Crassus vulgata jam pseudo-Isidori collectione primo Alemannorum rex fuit, et postea imperium obtinuit.

48. Pseudo-Isidorum vero non fuisse Hispanum, sed Germano-Francum multa convincunt. Ex Moguntia [Col. 0748A] quidem collectionem prodisse, et per Gallias disseminata fuisse exemplaria Hincmaro teste accepimus; qui licet in eo falsus sit quod, praesumens auctorem S. Isidorum Hispalensem, eam ex Hispania allatam tradidit, in eo tamen quod e Moguntia eadem collectio vulgata fuerit, collato Benedicti Levitae testimonio maxime confirmatur. Hac de causa, qui apocrypha illa nono saeculo primum laudarunt, Germano-Galli sunt, nulli autem Hispani aut aliarum regionum Scriptores [a 1Kb] . Hispanos quidem hanc collectionem diutius ignorasse vel non suscepisse colligere licet ex epist. 121 Innocentii III, lib. II. Hinc enim discimus eos in quadam causa Alexandro III obtulisse suum Codicem canonum, in quo cum aliis conciliis describebatur Emeritense. Hoc autem concilium cum aliis non in Isidoriana collectione, sed in auctiori Hispanica describitur; ac proinde corpus canonum per id quoque tempus apud Hispanos receptum erat collectio Hispanica. Vetustiores codices Isidoriani sunt Germano-Franci, adeo ut ii quoque [Col. 0748B] qui in alias regiones traducti nonum saeculum attingunt, e Galliis provenerint, ut de duobus Vaticanis nono saeculo scriptis paragrapho sequenti patebit. Adde quod in pseudo-epistolis plures Germano-Francorum idiotismi inveniuntur, eadem styli barbaries quae in aliis ejusdem aetatis scriptoribus Gallicanis et Germanis deprehenditur: idiotismi autem Hispanorum proprii, qui in Etherio et Eulogio notari queunt, nulli. Evidentius est illud, quia impostor non pauca transcripsit ex epistolis S. Bonifacii episcopi Moguntini, et ex litteris Cangith. abbatissae ad eumdem Bonifacium, quae non in Hispania, sed Moguntiae, et in Germania, ubi illi versati sunt, inveniri potuerunt. Accedit tandem argumentum omnium, ut nobis quidem videtur, gravissimum. Dum impostor Hispanicam collectionem suae inseruit, non usus est Codicibus Hispanae originis, sed illis originis Gallicanae. Id nobis innotuit in conferendis epistolis S. Leonis. Duos 206 enim Codices collectionis Hispanicae adhibuimus, [Col. 0748C] Vindebonensem 41 originis Hispanae, ac Vaticanum 1341 Gallicanae originis. Insignem horum Codicum varietatem in lectionibus jam notavimus cap. 4, n. 23, ita ut in Vindebonensi corruptae quidem sint, sed ad veram lectionem ipsi errores accedant; in Vaticano autem manifestae sint emendationes arbitrariae, quae a germano textu recedunt. Huic autem Vaticano Codici, qui ex Gallia in bibliothecam Vaticanam pervenit, similes plane in lectionibus seu emendationibus agnovimus tres alios Codices Gallicanos laudatos a P. Coustantio, ex quibus ejusmodi Codices in Galliis inventi ac disseminati, a studioso aliquo Gallicano antiquario Hispanicum corruptum Codicem olim exscribente et emendante provenire nemo dubitare potest. Vide quae in hanc rem adnotavimus loco laudato. Porro easdem Leonis epistolas contulimus cum editione Merlini, quae e ms. Isidoriano prodiit, nec non cum aliis Codicibus Isidorianis, ac praesertim cum Vat. 630, qui inter Isidorianos omnium vetustissimus et pseudo-Isidoro suppar puriorem [Col. 0748D] ejus collectionem continet. Horum autem lectiones cum plurimum absunt a lectionibus Vindebonensis exempli originis Hispanae; tum easdem omnino lectiones et emendationes repraesentant, quae sunt in Codice Vat. 1341 originis Gallicanae; idque adeo evidenter patuit, ut conferentibus Codicem Isidorianum Vat. 630 cum Hispanico Vat. 1341, in eisdem Leoninis epistolis, alter ex altero ad verbum exscriptus visus sit. Nihil ergo dubitandum est quin pseudo-Isidorus in inserendis suae collectioni documentis collectionis Hispanicae Codicem adhibuerit non Hispanae originis, sed Gallicanae. Quid ita, nisi quia [Col. 0749A] in Galliis, ubi erant hujusmodi Codices, non autem in Hispania suam collectionem digessit? Quis ergo post tot ac tam manifesta indicia de auctore Gallicano seu Germano-Franco adhuc ambigendum putet?


§ V.---De Codicibus Isidorianis. Ordo et catalogus documentorum hujus collectionis sumptus ex antiquissimo omnium ms. Vat. 630. Spuria, sincera et interpolata accurate discernuntur.

49. Cum mss. Codices Isidorianae collectionis in bibliothecis frequentiores sunt, tum vero plerique ita inter se discrepant, ut quid contineret primitiva collectio plures dubitent. Multi enim Codices solas decretales epistolas praeferunt, carent vero canonibus conciliorum, quos tamen pseudo-Isidorum suae collectioni inseruisse ex ejus praefatione liquet. In his alii plures, alii pauciores epistolas continent, alii etiam ordine ipsarum nonnunquam discrepant. Qui autem canones cum epistolis exhibent, non semper conveniunt. [Col. 0749B] Quidam enim auctiores sunt in epistolis, quas vel Isidorianis inserunt, vel in fine adjiciunt. Nobis tredecim exemplaria invenire licuit, e quibus quinque conciliorum canonibus expertes tum numero, tum ordine epistolarum, plerumque dissentiunt. Hujusmodi 207 sunt Codices Vat. 629, 3788, 3791, 3873, et Vallicellanus D. 38. Codices autem cum epistolis atque canonibus, e quibus ne unum quidem reperire contigit P. Coustantio (Praefat. t. I epist. Rom. pont., n. 155), nobis hi octo praesto fuere, Vat. 630, 931 et 1340, Vat. Ottobonianus 93, Casanatensis A 11, 14; Florentinus PP. Praedicatorum S. Marci 182; Patavinus 100; Canonicorum Lateranensium S. Joannis in Viridario, et Venetus bibliothecae Ducalis S. Marci in duos tomos divisus, quorum alter signatur n. 168, alter 169. Ex his tamen nonnulli mutili aliquibus epistolis initio vel in fine carent.

50. Ut in tanta manuscriptorum varietate discerni tute possit quaenam vere fuerit pseudo-Isidori collectio, [Col. 0749C] seu quae documenta in primaevo ejus fetu indita fuerint, lucem praeferent haec praefationis ejus verba, quibus suae collectionis imaginem ac documentorum summam atque ordinem [a 1Kb] exprimit: »In principio vero, inquit, voluminis hujus, qualiter concilium apud nos celebretur, posuimus, ut qui nostrum ordinem sequi voluerint, sciant qualiter hoc agere debeant. Qui autem hoc agere melius elegerint, faciant quod justo canonicoque atque sapientissimo consilio judicaverint. Denique propter eorum auctoritatem caeteris consiliis praeposuimus canones, qui dicuntur apostolorum, licet a quibusdam apocryphi dicantur, quoniam plures eos recipiunt, et sancti Patres eorum sententias synodali auctoritate roboraverunt, et inter canonicas posuerunt constitutiones. Deinde quarumdam epistolarum decreta apostolicorum interseruimus, id est Clementis, Anacleti, Evaristi, et caeterorum apostolicorum, quas potuimus hactenus reperire epistolas, usque ad Silvestrum papam. Postmodum vero Nicaenam synodum constituimus [Col. 0749D] propter auctoritatem ejusdem magni concilii. Deinceps diversa concilia Graecorum et Latinorum, sive quae antea, seu quae postmodum facta sunt, sub ordine numerorum ac temporum capitulis suis distincta, sub hujus voluminis aspectu locavimus: subjicientes etiam reliqua decreta praesulum Romanorum usque ad S. Gregorium, et quasdam epistolas ipsius, in quibus pro culmine sedis apostolicae non impar conciliorum exstat auctoritas.« Illi igitur Codices, qui primo post praefationem exhibent ordinem celebrandi concilii, dein canones proferunt apostolorum, [Col. 0750A] postea epistolas apostolicorum, seu priscorum pontificum a S. Clemente ad S. Silvestrum, deinde Nicaenum cum caeteris Graecorum et Latinorum conciliis, ac tandem epistolas alias consequentium pontificum usque ad S. Gregorium; hi, inquam, Codices veram et integram Isidorianam collectionem continere dicendi sunt. Tales autem omnino 208 esse deprehendimus duos Codices Vat. 630 et 631, qui sunt plane integri. Tres autem Vat. Ottobon. 93, Florentinus S. Marci et Casanatensis, licet tum decretales epistolas, tum conciliorum canones praeferant; cum tamen mutili sint, integrae collectionis notitiam praestare non possunt. Alius autem Vat. 1340 ac duo Veneti S. Marci plura documenta addunt post S. Gregorium, quae cum pseudo-Isidoro attribui non possint, ad additamenta referenda sunt, de quibus capite sequenti erit sermo. Codicem Patavinum 100 S. Joannis in Viridario, etsi integrum at posterioris aetatis, diligenter evolvere per tempus non licuit. Itaque ex illis duobus integris et puris Isidori Codicibus Vat. 630 et [Col. 0750B] 631, quos diligentius expendimus, totius collectionis Isidorianae descriptionem subjiciemus; de aliis autem aliqua addemus postea. Inter hos autem duos Vaticanos integros Codices in serie et ordine praecipue sequemur Codicem 630. Is enim praeferendus omnino est omnibus, quippe qui non solum est Gallicanus, id est ejus regionis in qua haec collectio concinnata fuit, verum etiam uti antiquissimus omnium laudatur a Montfauconio et cardinali de Aguirre. Gallicanum duo probant: 1. Notatio recentiori charactere initio scripta: Hic liber spectat ad usum Joannis episcopi Atrebatensis. 2. Epistola Luitardi Venciensis ad Wenilonem Rothomagensem. Antiquissimum vero et ipsi pseudo-Isidoro supparem declarat catalogus Romanorum pontificum qui in Leone IV, Benedicto III et Nicolao I desinit: ex quo hic Codex sub Nicolao I exaratus agnoscitur, id est inter annum 858 et 867, quo quidem tempore documenta hujus collectionis ab Hincmaro et aliis Gallis episcopis [Col. 0750C] allegari coeperunt. Hinc idem Codex unum e primis ejusdem collectionis exemplaribus habendus; quod ipsum etiam atque etiam confirmant duae appendiculae quorumdam documentorum, quae cum posterioribus curis pseudo-Isidorus addidisset, in hoc primigeniae collectionis exemplo adjectae sunt in fine; cum in aliis Codicibus suo loco insertae inveniantur. Huic ergo Codici in constituenda ac describenda eadem collectione quantum prae caeteris sit defferendum nemo non videt.

51. Ante collectionem praeter catalogum Romanorum pontificum, quem in Nicolao I desinere monuimus, affertur adnotatio de quatuor conciliis generalibus. Haec legitur apud Gratianum dist. 15, c. 1, ac ex S. Isidoro Hispalensi lib. VI Originum, c. 16, sumpta est. Dein sequitur adnotatio de sex conciliis, uti apud eumdem Gratianum dist. 16, c. 10, tum alia adnotatio de aliis conciliis uno et viginti, quorum octo priora sunt Ancyranum, Neocaesariense, Gangrense, Sardicense, Antiochenum, Laodicenum, Carthagmense [Col. 0750D] et Africanum, quae Hadrianae collectionis seriem referunt: caetera vero tredecim sunt Gallicana, nullum Hispanicum: quod hanc adnotationem in Galliis conditam indicat. Eadem apud Gratianum exstat dist. 16, c. 11, ubi tamen tria alia Gallicana concilia adduntur, quae idcirco complent numerum 24. Tum in Codice post mentionem concilii Maticensis propositam numero 21, subjiciuntur alii octo numeri a 22 usque ad 29, qui tamen vacui relinquuntur. Sequuntur porro alii decem et octo numeri a 30 ad 47, in quibus indicantur concilia Hispanica et reliqua [Col. 0751A] quae in tabula conciliorum dein 209 recolenda iisdem numeris referuntur. Subjicitur Notitia provinciarum, quam Andreas Scotus, Petrus Bertius, et Emmanuel Schelestratius publici juris fecerunt; ac postea Notitia Galliarum, quae a pluribus vulgata est. Hae omnes adnotationes atque Notitiae non solum exstant similiter in ms. Vat. 631 aliisque exemplis quae Isidorianam integram collectionem continent, verum etiam in Codice Vat. 1341 collectionis Hispanicae originis Gallicanae, ita ut dubitandum non sit quin vel ex aliquo ejusmodi exemplo collectionis Hispanicae traductae fuerint in manuscripta Isidori, vel ex Mss. Isidorianis in eos Codices collectionis Hispanicae transierint. Haec autem omnia quae praecedunt et non pertinent ad collectionem Isidori, claudit memorata epistola Luitardi episcopi Venciensis ad Wenilonem Rothomagensem, scripta an. 868, quae solius manuscripti Vat. 630 propria, ex eodem edita est tom. X Conciliorum edit. Ven., [Col. 0751B] col. 1403.

52. Post haec collectio Isidoriana exorditur a praefatione hoc titulo: [a 3Kb] Incipit praefatio S. Isidori episcopi. Isidorus Mercator servus Christi lectori 210 conservo suo et parenti in Domino fidei salutem. Compellor a multis, etc. Edita est ex Codice Vat. 630 a cardinali de Aguirre. Vide tomum I Concil., pag. 4. Merlinus omittit Mercator, et pro fidei habet fideli. Vulgati Conciliorum pro Mercator substituunt peccator, quod nulli nostri Codices praeferunt. Mercator quoque legitur in Codice Parisiensi, quem vidit Harduinus, nec non apud Ivonem in decreto; et solum in hujus margine peccator.

Praefationi subjicitur epistola supposititia Aurelii ad Damasum, cujus initium est: Gloriam apostolicae sedis, nec non apocrypha Damasi responsio, Scripta sanctitatis tuae, etc., quas videsis tom. II Concil., col. 1011 et 1012. In ms. Vat. 631 hae describuntur ante praefationem, sed perperam; nam Hincmarus Remensis in opusculo adversus Hincmarum Laudunensem, [Col. 0751C] c. 24, Damasi responsionem ad Aurelium laudans, quam, inquit, Isidorus suae praefationi supposuit et collectioni praeposuit.

Postea sequitur Ordo de celebrando concilio. Hora diei prima, etc., uti tom. I Concil., a col. 8 usque ad col. 12. Hunc quidem ordinem, qui sumptus est ex concilio Toletano IV initio collectionis praemittendum auctor in praefatione receperat.

Dein affertur tabula conciliorum cum titulis 47, quorum primi 45 illi sunt, quos in Hispanica exhibuimus c. 4, n. 14, alii autem duo sunt hi: 46. Decreta quorumdam praesulum Romanorum ad fidei regulam [Col. 0752A] et disciplinam ecclesiasticam constituta, 47. Synodus Toletana 48 episcoporum. Haec eadem tabula cum iisdem titulis 47 exstat etiam in Codice Casanatensi A 11, necnon in Vat. 1341, continente collectionem Hispanicam originis Gallicanae; ac propterea ex alterutro fonte in alterum irrepsit. Certe duo tituli 46 et 47, qui nec cum Hispanicae, nec cum Isidorianae collectionis corpore concordant, addititii noscuntur. Error quidem inest in titulo 46, qui non exprimit ullum concilium, sed est ille ipse titulus in Hispanica collectione praefixus parti secundae, quae decretales sedis apostolicae continet.

Subduntur aliae duae epistolae supposititiae, altera S. Hieronymi ad Damasum, cujus initium: Gloriam sanctitatis tuae, etc., altera Damasi ad Hieronymum, quae incipit: Gaudet Ecclesia tuo fonte, etc. Editae sunt ab Henschenio, Schelestratio et aliis; novissime autem insertae sunt appendici operum S. Hieronymi tom. XI editionis Veronensis pag. 275. Cum [Col. 0752B] hae inveniantur etiam in quibusdam Mss. Pontificalis Romani Damaso inscripti, quod pseudo-Isidorus adhibuit, num harum suppositio ipsum Pseudo-Isidorum, an alium antiquiorem habeat auctorem, ex quo ipse illas receperit, definire non licet.

Mox ex collectione Hadriana describuntur quinquaginta canones apostolorum versionis Dionysianae.

Tum sequuntur epistolae priscorum pontificum a S. Clemente ad Melchiadem usque, omnes supposititiae, et omnes a pseudo-Isidoro confictae, duabus tantummodo S. Clementis exceptis, quas tamen ille interpolavit. En ipsarum seriem, quas in editis Conciliorum invenire licebit.

Epistolae quinque S. Clementis, duae ad Jacobum, tertia ad omnes episcopos, 211 presbyteros, etc., quarta ad Julium et Julianum, quinta ad Hierosolymis habitantes cum Jacobo episcopo. Duae primae jam a Graeco aliquo confictae fuerunt, et a Rufino Latinitate donatae, in vetustiores collectiones tum [Col. 0752C] Italicas, tum Gallicanas transierant. Solum epistola secunda in collectionibus Italicis inscribitur: Praecepta S. Petri: quo titulo illam ex iisdem collectionibus hoc tomo edemus inter documenta juris canonici veteris: at in Gallicanis Codicibus ab Harduino et Coustantio indicatis inscribitur: Epistola praeceptorum S. Clementis papae missa Jacobo Fratri Domini, vel Epistola S. Clementis Romani ad Jacobum de sacramentis Ecclesiae. Has duas epistolas Pseudo-Isidorus ex Gallicanis collectionibus excerpsit, unde in secunda epistolae inscriptionem retinuit. Tres vero alias epistolas ipse supposuit. Illis autem duabus spuriis epistolis, quas aliunde accepit, novas imposturas [Col. 0753A] addidit, cum eas prolixis interpolationibus auxit. Has interpolationes quisque dignoscet, si easdem epistolas ex Isidoriana collectione in Conciliis editas conferat cum illis multo brevioribus quae ex versione Rufiniana et ex antiquioribus collectionibus hoc ipso tomo proferuntur, prima in collectione subjicienda cap. 64, col. 454, altera inter documenta paulo ante laudata num. 5, col. 674.

    S. Anacleti epistolae tres, prima ad omnes Orientales, secunda ad episcopos Italiae, tertia ad episcopos omnes.
    S. Evaristi duae, una ad Africanos episcopos, altera ad Aegyptios.
    S. Alexandri I epistolae tres, prior ad omnes orthodoxos, aliae duae ad episcopos omnes.
    S. Xysti I epistolae duae, prima ad omnes Christianos, altera ad omnes episcopos.
    S. Thelesphori una ad omnes Christianos.
    S. Hygini epistolae duae, una ad omnes Christianos, altera ad Athenienses.
    S. Pii I item duae, prima ad omnes Christianos, ad [Col. 0753B] Italos altera.
    S. Anitii (pro Aneceti) una ad episcopos Galliae.
    S. Soteris duae, prior ad Campaniae, secunda ad Italiae episcopos.
    S. Eleutherii una ad Galliae provincias.
    S. Victoris I epistolae duae, una ad Theophilum episcopum Alexandrinum, alia ad Africanos.
    S. Zephirini duae, prima ad Siciliae, altera ad Aegypti episcopos.
    S. Callisti I duae, una ad Benedictum episcopum, alia ad episcopos Gallos.
    S. Urbani I una ad omnes Christianos.
    S. Pontiani duae, prior ad Felicem Succribonum, altera ad Christianos omnes.
    S. Anteri una ad episcopos provinciarum Baeticae et Toletanae.
    S. Fabiani tres, prima ad omnes episcopos, secunda ad Orientales, tertia ad Hilarium episcopum.
    S. Cornelii duae, una ad omnes episcopos, ad Rusticum [Col. 0753C] episcopum altera.
    S. Lucii I una ad episcopos Galliae et Hispaniae.
    212 S. Stephani I duae, prior ad Hilarium episcopum, secunda ad episcopos omnes.
    S. Xysti II duae, prior ad Gratum episcopum, secunda ad episcopos Hispaniae.
    S. Dionysii duae una ad Urbanum praefectum, altera ad Severum episcopum.
    S. Felicis I epistolae tres, prima ad Paternum episcopum, secunda ad episcopos Galliae, tertia ad Benignum episcopum.
    S. Eutychiani duae, prior ad Baeticae, secunda ad Siciliae episcopos.
    S. Gaii una ad Felicem episcopum.
    S. Marcellini duae, ad Salomonem episcopum una, altera ad episcopos Orientis.
    S. Marcelli duae, prima ad episcopos Antiochenae provinciae, secunda ad Maxentium tyrannum.
    S. Eusebii tres, prior ad Galliae, altera ad Aegypti, tertia ad Tusciae et Campaniae episcopos.
    [Col. 0753D] S. Melchiadis una ad episcopos Hispaniae.


In hac prima parte, quae ad priscos pontifices pertinet a S. Clemente usque ad Melchiadem inclusive, seu exclusive usque ad S. Silvestrum, pseudo-Isidorus quinquaginta novem epistolas finxit, et duas S. Clementi olim affictas retulit ac interpolavit.

53. Sequitur ea pars quae concilia exhibet. Praemittitur opusculum inscriptum de primitiva Ecclesia et synodo Nicaena. Hoc opusculum cum subjiciatur litteris Melchiadis, ejusdem pontificis nomine inscriptum a Gratiano aliisque allegatur. Sed in Codicibus nomine caret. Est autem veluti prooemium ipsius pseudo-Isidori in constitutionem sequentem. Incipit: Nemo, qui divinas Scripturas legit, etc., uti tom. I Concil. Ven. edit., col. 1562.

Subjicitur Constitutio Constantini ad Silvestrum. In nomine, etc. Ea quae Salvator et Redemptor noster, etc. Ibidem col. 1564 Apocryphum est hoc documentum. Quidam istud pseudo-Isidoro tribuunt. Balsamon [Col. 0754A] quaedam Graeca ejus fragmenta recitat. Integrum autem documentum Graece scriptum invenit P. Possinus in Vaticanis Codicibus Graecis 614, fol. 76, 789, fol. 185, 973, fol. 39, et 1416, fol. 127, uti P. Labbeus notavit. Hinc non improbabiliter suspicati sunt Baronius et Binius hoc constitutum a Graecis fuisse confictum, et postea Latine redditum, atque a pseudo-Isidoro, exceptum. Illud quidem legitur Latine in collectione Gallicana, quam primo loco exhibet vetustus Codex Colbertinus 3368. Vide quae diximus part. II, c. 8, n. 3. Etsi vero hoc documentum ibidem addititium videatur, cum tamen eadem collectio Colbertina sit pseudo-Isidoro antiquior, nec quidquam Isidorianum receperit, ipsum ex hac vel ex alia fortassis vetustiore Gallicana collectione hoc monumentum ebibisse satis credibile est.

Sequitur: Quo tempore Nicaenum concilium habitum sit. Canones generalium conciliorum a temporibus Constantini coeperunt, etc., ac desinit in verbis secundum post apostolos symbolum tradiderunt. Est [Col. 0754B] initium praefationis collectionis Hispanicae, quam integram dedimus cap. 4, n. 14.

213 Incipit epistola vel praefatio Nicaeni concilii, beatissimo Silvestro in urbe Roma apostolicae sedis antistite, etc. Est praefatio a pseudo-Isidoro sumpta ex collectione hoc tomo edita. Vide col. 22.

Postea describuntur canones conciliorum Graeciae, Nicaeni, Ancyrani, Neocaesariensis, Gangrensis, Sardicensis, Antiocheni, Laodiceni, Constantinopolitani, Ephesini et Chalcedonensis, ac Formata Attici. Item canones octo conciliorum Africae, septem Carthaginensium et Milevitani. Dein canones conciliorum Galliae, trium Arelatensium, Valentini, Tauritani, Regensis, Arausicani, Vasensis, Agathensis, Aurelianensis. Tandem canones conciliorum Hispaniae, Eliberitani, Tarraconensis, Gerundensis, Caesaraugustani, Ilerdensis, Valentini, Toletanorum I, II, III et IV; initium Bracarensis I quo interrupto inseruntur aliae novem synodi Toletanae a VII ad XIII, quae ultima [Col. 0754C] apud Merlinum in fine mutila, in Vat. 630 aliisque Isidorianis integra legitur. Postea iterum subditur synodus Bracarensis I, sed integra; et mox Bracarensis II. Dein Capitula Martini Bracarensis, et concilium Bracarense anni 675, ac tandem duae synodi Hispalenses. Haec omnia pseudo-Isidorus sumpsit ex auctiori collectione Hispanica originis Gallicanae, qualis est in ms. Vat. 1341, cum eadem repetitione Bracarensis I, et cum iisdem lectionibus liberius emendatis, uti antea monuimus. Solum in Nicaeno post symbolum omittitur episcoporum catalogus, qui in eodem Codice collectionis Hispanicae legitur.

54. Tertia pars sequitur, quae epistolas profert caeterorum praesulum Romanorum a S. Silvestro ad S. Gregorium usque. Eadem praefatio his praemittitur, Hactenus digestis conciliis, etc., quam in Hispanica attulimus cap. 4, n. 15.

Primum autem documentum quod producitur supposititium est. Incipiunt excerpta quaedam ex synodalibus gestis S. Silvestri papae. Temporibus S. Silvestri [Col. 0754D] papae et Constantini piissimi Augusti factum est magnum concilium in Nicaena, etc., uti tom. I Concil., a col. 1575 usque ad verba columnae 1578 designatus sit chirographus. Cum vero in editione conciliorum his excerptis subjiciantur ipsa synodalia gesta S. Silvestri cum titulo: Canon, sive Constitutum Silvestri, ex quibus haec excerpta pseudo-Isidorus decerpsit; haec quoque gesta, quae aeque supposititia sunt, in Isidoriana collectione intexta ibidem traduntur. Verum, licet in aliquo Codice Isidoriano legantur, absunt tamen a nostro Codice et caeteris quos consuluimus. Inanem quidem laborem ille assumpsisset concinnando excerpta ex iisdem gestis, si ipsamet gesta suae collectioni inserenda putasset. Haec tantum excerpta in suo quoque Codice inventa memorat Hincmarus Remensis in saepe laudato opusculo contra Hincmarum Laudunensem c. 24, ubi etiam gesta ejusmodi veluti apocrypha rejicit. Cum porro ea sub Symmachi aetatem una cum aliis documentis apocriphis [Col. 0755A] concinnata, inserta fuerint quibusdam collectionibus Italicis, ac in Gallias etiam transierint, uti leguntur in vetusto Ms. Colbertino 784, de quo confer part. II, c. 6, n. 4 et 5, Pseudo-Isidorus ex aliquo ejusmodi Gallicano exemplo haec excerpta deduxisse dicendus est. Caeterum prae oculis habuisse etiam Pontificale Romanum Damasi nomine inscriptum, cujus auctor eadem S. Silvestri 214 synodalia gesta compendio exhibet. nihil dubii est. Quaedam enim particulae excerptorum Pseudo-Isidori cum Pontificalis abbreviatione magis quam cum ipsis gestis conveniunt.

Epistola supposititia Athanasii et caeterorum Aegyptiorum ad Marcum papam, qua petunt exemplum canonum Nicaenorum; et rescriptum Marci ad eosdem item supposititium. Vide tom. II Conc., col. 488 et 490.

Fides in sacro Romano tractata concilio a beatissimo Julio papa et reliquis verae fidei episcopis. In nomine Domini Dei et Salvatoris, etc. Ibid. col. 549. Haec quoque est Pseudo-Isidoriana impostura.

[Col. 0755B] Ejusdem Julii papae epistola ad Orientales pro S. Athanasio: Decuerat vos, fratres, alios ecclesiasticis instruere disciplinis, etc. Ibid. col. 497. Est apocrypha.

Responsio Orientalium pariter apocrypha. Licet circa omnes, etc. Ibid. col. 502.

Rescriptum Julii ad eosdem Orientales. Decuerat vos adversus sanctam Romanam et apostolicam Ecclesiam, etc. Ibid. col. 506. Apocryphum.

Athanasii et Aegyptiorum synodica ad Liberium papam apocrypha: Vestrae beatissimae paternitatis jura, etc. Eodem tom. II Conc., col. 817.

Liberii rescriptum ad eosdem item supposititium. Olim et ab initio, etc. Ibid. col. 819.

Athanasii et Aegyptiorum ad Felicem papam epistola apocrypha: Vestro sancto suggerimus apostolatui, etc. Ibid. col. 993.

Felicis responsio: Sacram vestram synodicam, etc. Ibid. col. 999. Alia ejusdem ad eosdem, Gratia vobis, [Col. 0755C] etc., col. 1005. Utraque supposititia.

Liberii epistola ad universos episcopos: Nihil est quod stare, etc. Ibid. col, 815. Apocrypha.

Damasus Paulino. Per filium meum Vitalem, etc. Ibid. col. 1014. Haec sincera Damasi epistola sumpta est ex collectione Hispanica.

Postea pseudo-Isidorus alteram genuinam ejusdem Damasi epistolam ad eumdem Paulinum ex Hispanica collectione sumptam, quae Confessio fidei ad eumdem Paulinum alias inscribitur, in tres partes dissecuit, iisdemque tres apocryphas epistolas interseruit, tabula sex capitulorum praemissa, cui eae partes tres genuinae epistolae, ac tres epistolae supposititiae post tabulam subjectae respondent hoc modo.

1. Ejusdem Damasi ad Paulinum. Post Nicaenum concilium aliud in urbe Romana postea congregatum est, etc., uti tom. II Concil., col. 1061, usque ad illa, Si quis de Patre et Filio bene senserit, de Spiritu sancto autem non recte habuerit, haereticus est. Est prima pars laudatae epistolae, seu confessionis fidei [Col. 0755D] ad Paulinum, nisi quod omittitur hoc loco decretum adversus eos qui de Ecclesiis suis ad alias migrant: quod infra subjicitur tit. 6.

2. Epistola Stephani ac trium conciliorum Africae ad Damasum. Notum vestrae facimus beatitudini, etc. Ibid. col. 1018. Est supposititia.

3. Quod omnes haeretici de Filio Dei et Spiritu sancto male sentientes in perfidia Judaeorum et gentilium inveniuntur: Quod si quis patiatur Deum Patrem, et Deum Filium, et Spiritum sanctum Deos dici, etc., 215 est postrema pars laudatae genuinae epistolae ad Paulinum. Ibid. col. 1063 B. Sed post ultima verba sine dubio credamus, in Cod. Isid. adduntur alia nonnulla quae in puris Hispanicae collectionis exemplaribus non leguntur.

4. Epistola Damasi ad Prosperum Numidiae et alios Afros: Licet, fratres charissimi, nobis sint nota, etc. Ibid., col. 1025. Apocrypha.

5. De sacerdotibus qui de Ecclesiis suis ad alias [Col. 0756A] migrant. Eos autem sacerdotes qui de Ecclesiis ad Ecclesias, etc. Ibid., col. 1062 C usque ad verba quiescat in Domino. Est decretum memoratae genuinae epistolae Damasi ad Paulinum, quod antea omissum fuerat.

Epistola synodica Damasi ad Illyrios episcopos, Credimus sanctam fidem vestram, etc., sumpta est ex versione Epiphanii in Historia tripartita lib V, c. 29, cui pseudo-Isidorus addidit chronicam notam spuriam, Dat. XVII Kal. Nov. Siricio et Ardabure VV. CC. consulibus. Vide tom. II Concil., col. 1031.

Damasi epistola apocrypha ad episcopos Italiae: Optaveram, dilectissimi, etc. Ibid., col. 1033.

Siricii epistolae tres, omnes sincerae ex collectione Hispanica, una ad Himerium, altera ad diversos contra Jovinianum, tertia ad orthodoxos per diversas provincias. Ibid. col. 1212, 1218 et 1223.

Anastasii duae supposititiae, prior ad Germaniae et Burgundiae episcopos, secunda ab Nerianum nobilissimum virum. Ibid., col. 1428 et 1430.

[Col. 0756B] Innocentii epistolae tres et viginti, omnes sincerae ex Hispanica collectione excerptae, quae leguntur tom. III Conciliorum ab epist. 1 ejusdem pontificis usque ad 23, col. 13 seqq.

Carthaginensis concilii epistola ad Innocentium et rescriptum Innocentii. Dein epistola concilii Milevitani ad eumdem pontificem cum hujus rescripto. Item epistola familiaris quinque episcoporum Africae ad ipsum Innocentium, et hujus responsio. Tandem epistola familiaris Innocentii ad Aurelium. Hae septem epistolae leguntur in collectione Gallicana hoc tomo impressa ex qua pseudo-Isidorus illas hausit. Vide infra a col. 128 ad 164.

Zosimi epistolae duae ex collectione Hispanica decerptae, una ad Esychium, altera ad clerum Ravennensem. Exstant in epistolis Zosimi tom. III Concil., ep. 1 et 2.

Bonifacii papae epistola ad Honorium Augustum cum hujus responsione, et alia ejusdem pontificis [Col. 0756C] ad episcopos Galliae. Sunt sincerae, ex Hispanica collectionae sumptae. Exstant eodem tom. III Concil. inter Bonifacii epistolas.

Coelestini epistolae tres item ex Hispanica, una ad Venerium et alios episcopos Gallos, altera ad episcopos per Viennensem et Narbonensem provinciam constitutos, tertia ad episcopos Apuliae. In Conciliis sunt epist. 1, 2 et 3 hujus pontificis.

Xysti III una apocrypha ad episcopos Orientales. Est tom. IV Concil., epist. 3.

Ex collectione Hispanica postea subduntur eodem plane ordine epistolae 216 novem et triginta S. Leonis et aliorum, quas in descriptione collectionis Hispanicae recensuimus cap. 4, n. 15.

Hilari papae tria documenta ex eadem collectione Hispanica, id est synodale decretum, et duae epistolae ad Ascanium Tarraconensem. Sunt in Conciliis epist. 1, 2 et 3.

Simplicii papae epistola ad Zenonem Spalensem, et Acacii epistola ad Simplicium ex eadem collectione. [Col. 0756D] Prior est in Conciliis epist. 1 ejusdem pontificis, altera est post epist. 8.

Felicis II (apud pseudo-Isidorum III) epistolae tres ex eadem Hispanica, una ad Siculos, altera ad Acacium, tertia ad Zenonem Spalensem. In Conciliis epist. 6, 7 et 8.

Decretum Gelasii papae de libris recipiendis vel non recipiendis, quod incipit: Post propheticas et evangelicas Scripturas, etc., uti tomo V Concil., col. 386. Hoc decretum sincerum exscriptum fuit ex aliqua vetustiore collectione, seu Codice Gallicano, cujusmodi sunt Colbertinus 784, de quo diximus part. II, c. 6, et alius Colbert. 3368, de quo ibidem cap. 8.

Aliud ejusdem decretum generale, quod alias inscribitur: Epistola ad episcopos Lucaniae et Siciliae. Item alia ejusdem epistola ad Sicilienses. Haec duo ex Hispanica collectione excerpta, leguntur tom. V Concil., epist. 7 et 10.

[Col. 0757A] Ejusdem Gelasii epistolae quatuor, prior Fausto magistro, secunda Anastasio imperatori, tertia Dardaniae episcopis, quarta ad Orientales. Hae sumptae ex Gallicana collectione hoc tomo impressa cap. 48, 49, 50 et 51.

Anastasii papae epistola ad Anastasium Augustum ex collectione Hispanica. Exstat tom. V Concil. epist. 1, inter illas ejusdem pontificis.

Symmachi papae epistola ad Caesarium Arelatensem, item ex Hispanica. Ibid. epist. 5 inter Symmachi epistolas.

Subjiciuntur tria genuina concilia sub eodem Symmacho ex Hadriana collectione, quae tom. V Concil. inscribuntur synodus I, III et IV. In plerisque Codicibus Isidorianis inseruntur hoc loco duae aliae synodi sub eodem pontifice, quas fictitias probavimus, nec non alia sincera sumpta ex Ennodio. Verum haec in Ms. Vat. 630 in finem collectionis rejiciuntur, de quibus inferius redibit sermo.

Hormisdae epistolae octo, et duae ad Hormisdam [Col. 0757B] eodem ordine quo eas designavimus in collectione Hispanica, ex qua pseudo-Isidorus eas derivavit.

Joannis I papae epistolae duae, una ad Zachariam archiepiscopum, alia ad episcopos Italos. Sunt supposititiae.

Felicis III (apud pseudo-Isidorum IV) aliae duae epistolae item supposititiae, prima ad omnes episcopos, altera ad Sabinam.

Bonifacii II epistola ad Eulalium apocrypha.

Joannis II apocrypha epistola ad Valerium episcopum.

Agapeti I epistola ad Antemium episcopum Constantinopolitanum item apocrypha.

Amatoris episcopi epistola ad Sylverium papam, et hujus responsio: ambae supposititiae.

Vigilii epistola sincera ad Profuturum, sumpta ex collectione Hispanica; 217 sed apud pseudo-Isidorum inscribitur ad Euterium ob mendosam lectionem, de qua videsis cap. 4, n. 25. Huic porro [Col. 0757C] epistolae ille ex suo duo capita addidit sextum et septimum.

Pelagii I epistola ad Vigilium episcopum, in Vat. 631 ad Julium, supposititia.

Joannis III papae decreta ad Germanos et Gallos, item supposititia.

Benedicti papae apocrypha epistola ad David episcopum.

Pelagii II epistolae tres, una ad episcopos synodi Constantinopolitanae, secunda ad Benignum archiepiscopum, tertia ad universos episcopos, praesertim Campaniae et Italiae, omnes apocryphae.

S. Gregorii Magni epistolae sex. Tres priores genuinae ex collectione Hispanica sumptae, prima et secunda ad Leandrum episcopum Hispalensem, tertia vero ad Recaredum regem, quae leguntur lib. I Registri, epist. 43 editionis Maurinae, et lib. IX, epist. 121 et 122. Postea subjiciuntur tres aliae ejusdem Gregorii epistolae, quae vel ex Registro ipsius, vel ex aliis collectionibus Gallicanis sumi potuerunt: [Col. 0757D] una ad Secundinum, quae exstat lib. IX, epist. 52, sed apud pseudo-Isidorum longo additamento interpolata est, quod tamen ab alio antiquiori impostore confictum videbimus part. IV, c. 8; altera ad Teoctistam patriciam, quae habetur lib. XI, epist. 45; tertia ad Augustinum, quae exhibet hujus interrogationes et Gregorii responsa, uti leguntur eodem lib. XI, epist. 64.

Synodus sub eodem Gregorio magno cum sex canonibus usque ad verba subire appetit servitutem, uti habetur tom. VI Concil., col. 1310.

[Col. 0758A] Decreta papae Gregorii Junioris. Est synodus Romana impressa tom. VIII Concil., col. 185. In hac synodo primaeva pseudo-Isidori collectio desinit. Porro in ms. Vat. 630, ex quo hujus collectionis descriptionem expressimus, folium album sequitur, quod confirmat eamdem collectionem in laudata synodo desiisse, adeo ut quae post idem folium in eodem Codice subjiciuntur, posteriori additamento accensenda sint.

Subduntur autem eodem charactere totius Codicis sequentia documenta, quae ad Symmachi papae causam pertinent.

Libellus apologeticus Ennodii pro synodo Palmari Romana, et pro Symmacho. Vide tom. V Concil., col. 479.

Synodus V et VI sub eodem Symmacho, quas n. 42 supposititias probavimus. Exstant ibidem col. 501 et 509.

Ennodii epistolae duae Symmacho attributae, una ad Laurentium Mediolanensem, quae incipit: Prodit [Col. 0758B] religiosae motum conscientiae. In Ennodii operibus legitur, sed cum titulo: Dictio tertia Ennodii data Stephano V. S. vicario dicenda Maximo episcopo; altera ad Liberium patricium, quae apud eumdem Ennodium est epist. 1 libri V.

Cum porro haec documenta, praesertim synodi duae supposititiae, pseudo-Isidoro tribuantur, et in aliis collectionis Isidorianae exemplaribus post tres sinceras Symmachi synodos inveniantur inserta; haec posterioribus pseudo-Isidori curis accessisse videntur: et idcirco descripta in fine laudati Codicis Vat. 630, qui in antecedentibus foliis primigeniam collectionem his documentis expertem continet.

218 Post hujusmodi additamenta in eodem Codice iterum pagina alba et vacua relinquitur; ac dein sequentia eodem charactere adjiciuntur.

Capitula Hadriano papae ascripta et Angilramno episcopo Mediomatriciae tradita. Sunt capita 52, quorum ultimo alia capita 19 immediate adnectuntur. [Col. 0758C] Haec, quae edita sunt tom. VIII Concil., col. 599, supposititia, et ab impostore post primum fetum digesta demonstravimus n. 42.

Disputatio Constantii imperatoris et Liberii Romani pontificis. Constantius imperator dixit, etc., ut in Hist. Tripartita lib. V, c. 17.

Nonnullae sanctiones sparsim collectae ex actionibus concilii Chalcedonensis, quas in aliis quoque collectionibus invenimus.

De mutatione episcoporum ex lib. XII Hist. Tripartitae cap. 8 et 11.

Item ex epistola Pelagii papae: Quod non debeat episcopus de civitate ad civitatem transire.

Hic est Codicis finis. Capitula Hadriano I afficta, in aliis Isidorianis Codicibus, qui pseudo-synodos Symmachi suo loco inserunt, subduntur post Gregorii Junioris decreta, et ad Isidori collectionem (in qua tantum inventa sunt, nec non iis quae ex Isidoriana proveniunt) pertinere creduntur. Certe ipsorum Capitulorum suppositio pseudo-Isidori indolem [Col. 0758D] refert, et ex supposititiis quidem epistolis ab eo conditis eadem fuisse excerpta observavimus, adeo ut idem omnium artifex perspiciatur. Cum vero pseudo-Isidorus in praefatione scripserit, se subjecturum decreta praesulum Romanorum, non ad Hadrianum usque, sed usque ad S. Gregorium; ea Capitula ad primigenium ejus fetum non pertinuisse dicenda sunt, sed postea ab eodem fuisse conficta; ac propterea jure in nostro Codice separatim inter additamenta referuntur.

[a 2Kb] Codex Vat. 631, qui quondam fuit cardinalis [Col. 0759A] Petri episcopi Rothomagensis, saeculo XII scriptus, omnia continet quae sunt in Vat. 630, exceptis duabus postremis additionibus de mutatione episcoporum, et ex epistola Pelagii papae. Solum ordo alicubi mutatur; et cum ea quae ad Symmachum pertinent additamenta suo loco descripta sunt post tres sinceras 219 ejusdem pontificis synodos, tum vero Hadriani Capitula cum reliquis post Gregorii Junioris decreta sine ullo additamenti indicio subjiciuntur. Illud vero hujus Codicis peculiare est, quod post Isidorianam collectionem addit totam collectionem Hadrianam, et versionem concilii VI sub Agathone pontifice.



CAPUT XCII. Isidorus an auctor Codicis legum Wisigothorum?

1. Codicem legum Wisigothorum, seu Gothicam legem, aut Gothicum jus, Isidoro nonnulli ascribunt, quasi jussu Sisenandi in concilio Toletano IV, cujus [Col. 0759B] praeses et pars magna fuit Isidorus, ejusmodi Codex ordinatus et promulgatus fuerit, errore hausto, ait Nic. Antonius, ab inscriptionibus veterum Codicum qui opus Sisenando tribuunt. Sed, ut idem animadvertit, cum duodecim libri quibus Codex Gothicus continetur, maxima ex parte Cindasuinthi ejusque filii Reccesuinthi legibus constent, qui Sisenando atque Isidoro aetate posteriores fuerunt, aut Egicanis tempore, quod Ambrosius Morales existimat lib. XII, cap. 16, confectum volumen fuit, aut ejus filii Wittizae, cujus est lex 3, tit. 1, lib. VI. Nam quod nonnulli ad Alfonsi Casti tempora saeculo VIII exeunte, aut IX ineunte, id referunt, omnino rejiciendum est. In codice Conciliorum Aemilianensi, de quo Florezius tom. III Hisp. sacr., pag. 390, expressae [Col. 0759C] sunt imagines Cindasuinthi, Reccesuinthi et Egicae regum cum lemmate: Hi sunt reges qui aptaverunt librum Judicum. Adduntur aliorum regum imagines. Codex est saeculi X.

2. Codex legum Gothicarum ab Hispanis Liber judicum dictus fuit; saepe etiam Forum judicum, quasi tribunal, sive leges judicum, unde Hispanicum verbum, Fuero Judgo, seu Fuero Juzgo. In concilio Coyacensi prope Ovetum anno 1050, sub Ferdinando Magno rege I Castellae celebrato, Liber judicum, et lex Gothica nominatur, scilicet cap. 7: Illud supplicium accipiant, quod in Libro judicum 220 de falsis testibus est constitutum. Cap. 9: Unaquaeque Ecclesia, sicut canones praecipiunt, et sicut lex Gothica mandat, omni tempore suas veritates recuperet [Col. 0759D] et possideat. Rursus cap. 12: Faciat quod lex Gothica jubet. Bayerius in not. ad num. 181 lib. V Bibl. Hisp. recenset Codicem Escurialensem anno 1014 exaratum, inscriptum Forum judicum, seu Wisigothornm leges.

3. Codex veterum legum populorum septemtrionalium [Col. 0760A] Francofurti anno 1613 editus fuit, et in hoc legum systemate comprehensus est Codex legum Wisigothorum, qui etiam prodiit in tertio volumine Hispaniae illustratae, pag. 841. Alfonsus de Villadiego Vascunnana, Toletanus jurisconsultus, edidit Hispanice anno 1600 Matriti in-fol. Forum antiquum Gothorum regum Hispaniae, olim LIBRUM JUDICUM, hodie FUERO JUZGO nuncupatum, libris duodecim, adjunxitque brevem catalogum, et historiam eorumdem caeterorumque regum Hispaniae. Haec editio versionis Hispanicae Fori judicum doctis nostris hominibus parum arridet; de locupletiori alia paranda Aldretus cogitabat, ut Diaristae Matritenses docent tom. V, art. 2. Imo Burrielius in epist. ad D. Petrum de Castro novam editionem Latini textus, et Hispanicae [Col. 0760B] versionis ad exemplaria vetera, quae multa in Hispaniae tabulariis asservantur, recensitam procurari jure desiderabat. In nuntiis publicis Matritensibus die 31 Maii anni 1796 enuntiabatur secunda editio correctior cum praefatione, per D. Joannem Antonium Llorente.

4. An autem Isidorus aliquas leges praescripserit ex iis quae in Foro judicum conspiciuntur, merito in dubium vocari potest. Etsi enim de hoc ejus labore veteres historici tacent, tamen constat Isidorum magno in honore apud reges sui temporis fuisse: qui etiam, ut ait Braulio in praenotatione, domesticam publicamque disciplinam, omnium divinarum humanarumque rerum nomina, genera, officia, causas aperuit. Porro quam esset Isidorus in jure civili versatus, [Col. 0760C] liber V Etymologiarum apertissime demonstrat. »Potuit sane, inquit Nic. Antonius, Isidorus auctor esse quarumdam ejus Codicis legum, quas aequales ei reges in publicum edidissent. Unde Lucas Tudensis potuerit Hispaniarum legislatorem vocare lib. III Chron. in principio. Atque hae fortasse illae sunt leges quae sub antiquarum epigraphe sine ulla promulgatoris mentione per totum ubique opus sparsae conspiciuntur.«

221 5. At Lucae Tudensis auctoritas non obiter praetereunda est, nam in ejus chronicis cum de Ervigio agitur, id notatur: »Hic synoda multa cum episcopis apud Toletum egit, leges quae a praedecessoribus suis editae fuerant, ex parte corrupit, et ex parte correxit, et ab Isidoro Hispalensi episcopo [Col. 0760D] Hispaniarum primate traditas ex nomine suo annotare praecepit, vel ANTIQUAS vocavit, ne nomine Ecclesiae forum judiciale agi videretur.« Haec. si vera est narratio, leges quae in Codice Gothico aut antiquae dicuntur, aut Ervigii nomine praenotantur, ab Isidoro traditae fuerunt, saltem nonnullae ex iis: [Col. 0761A] neque enim credendum est aut Ervigium nullas leges proprias condidisse, aut non fuisse ante Isidorum quasdam leges quae antiquae vocarentur. Imo ego existimo Isidori nomine nullas unquam fuisse in Codice leges, sed ab eo fuisse partim antiquas leges in ordinem redactas, partim novas conditas, sed quae regum aequalium titulo insignirentur.

6. Hispaniarum legislatorem Isidorum fuisse satis vetus fuit Hispanorum persuasio, ut ex eodem Luca Tudensi colligitur, qui in chronico de Ferdinando I Castellae rege ait: Quia beatus confessor Isidorus doctor et legislator Hispaniarum exstiterat, rex Fernandus statuit ut in ejus ecclesia leges Gothicae a Legionensibus omnibus discernerentur. Pro diversa scriptura notatur, servarentur: ac fortasse praestiterit [Col. 0761B] legere discerentur. Huc refero quod S. Martinus Legionensis, Luca antiquior, inter Isidori laudes in sermone de ejus transitu supra cap. 10, num. 7, etiam hoc posuit: Sacerdotibus ecclesiastica officia et gradus cunctorum ordinum exposuit: regibus et principibus leges instituit, judicibus avaritiam interdixit. Nonnulli opinantur leges Gothicas ab Isidoro in concilio aliquo episcoporum, sive Toletano IV, sive alio, fuisse digestas: quo fortasse respexit auctor cujusdam narrationis repertae in sepulcro S. Severi episcopi Barcinonensis anno 1405, de qua agit Florezius tom. XXIX Hisp. sacr., pag. 57. Membrana post annum 1226 exarata, et in sepulcro S. Severi inventa, inter alia id referebat: »Iste Severus Barchinonensis episcopus et martyr sanctissimus fuit, [Col. 0761C] atque martyrio coronatus est octavo Idus Novembris anno Domini sexcentesimo octavo, cujus corpus requiescit octavo milliario ab urbe Barchinonensi in loco, qui dicitur OCTAVIANI, in monasterio S. Cucuphatis. Iste fuit unus ex illis septuaginta episcopis qui legem Gothicam in Hispaniam 222 condiderunt.« Alii exhibent sexcentesimo trigesimo octavo, alii anni notam abesse dicunt, quidam etiam legunt qui leges Gothicas in Hispania condiderunt.

7. Contendit Florezius membranam sequiori aevo ab aliquo scriptam, qui Gothici imperii statum ignoraret; neque alium fuisse episcopum Barcinonensem et martyrem nomine Severum, nisi eum qui, Diocletiano imperatore, martyrii coronam adeptus fuit. Sed certe auctor narrationis, cum septuaginta episcopos [Col. 0761D] commemoret, innuere videtur concilium Toletanum IV, cui Isidorus praefuit, et sexaginta duo episcopi praeter septem episcoporum vicarios subscribunt: quod arguit in ea tunc opinione Hispanos fuisse versatos quod in eo concilio lex Gothica fuerit stabilita. Sed cum acta concilii de legibus Gothicis omnino taceant, nihil certum asserere possumus. Aliunde ante id temporis Gothos legibus suis usos, exploratum est. Isidorus in Gothor. Histor. aera 504 de Eurico: Sub hoc rege Gothi legum statuta habere coeperunt; nam antea tantum moribus et consuetudine tenebantur. Rursus aera 606 de Leovigildo: In legibus quoque ea quae ab Eurico incondite constituta videbantur, correxit, plurimas leges praetermissas adjiciens, plerasque superfluas auferens.

[Col. 0762A] 8. Duo adhuc quaerenda sunt: primum, an ante Euricum nullae omnino fuerint Gothorum scriptae leges; alterum, an etiamsi Euricus primus leges in unum corpus collegerit, aliique eamdem collectionem auxerint ac formaverint, nihilominus Sisenandus novum quoddam legum systema confecerit, quod Isidoro auctori magna ex parte ascribi possit. Cum in academia regia Matritensi Historiae propositum fuisset ingens opus perficiendum hoc titulo, Diccionario critico universal de España, Antonio Fernandez Priego, Advocato in curia Matritensi, commissum negotium fuit inquirendi in leges Hispanas. Ex his initiis natum fuit opus: Historia del derecho real de España, en que se comprehende la noticia de algunas de las primitivas leyes, y antiquissimas costumbres [Col. 0762B] de los Españoles: las del Fuero antiguo de los Godos, y las que se establecieron despues, que comenzò la restauracion de esta monarquia hasta los tiempos del rey D. Alonso el Sabio, en que se instituyeron el Fuero Real, y las siete Partidas. Madrid 1738, por Antonio Sanz, in-4. Pollicetur alteram partem de legibus Ordinationis, Styli, Tauri, Novae Recopilationis et Sanctionum Pragmaticarum.

223 9. Eruditi ephemeridum litterariarum auctores, qui eo tempore Matriti recentium scriptorum opera ad examen revocabant, tom. V Fernandezii opiniones exponunt, et nonnunquam rejiciunt. Ex laudatis Isidori verbis Fernandezius collegerat Euricum primum omnium Gothis leges dedisse. Ast Ephemeridistae cum Sirmondo in Sidonii epist. 1 [Col. 0762C] libri II conjiciunt, ante Euricum leges aliquas Gothicas fuisse, quamvis eas cum aliis in unum corpus primus Euricus redegerit. Proferunt haec verba ex Codice veteri ms. vulgato in collectione Scriptorum Galliae tom. I, pag. 818: Primum in Gothis Attanaricus regnavit annis XIV, etc. Sub isto legem Gothi et litteras habere coeperunt.

10. Negaverat Fernandezius novam legum Gothicarum collectionem a Sisenando factam. Contra Diaristae ad Codices mss. Escurialenses provocant, quorum hi sunt tituli: Fuero Juzgo ordenado por Sisenando Godo rey de España, y los obispos de ella, charactere antiquo et charta primitiva. Alius, Fuero llamado Juzgo ordenado por Sisenando. Alius, Fuero del communal o Juzgo, compuesto y ordenado por Sisenando, [Col. 0762D] y los obispos de España en Toledo, el qual mandò copiar D. Alonso el Sabio. Hablase en el de los denuestos y las penas que en ellos se imponen: son en esta forma, etc. Hi tres Codices consentiunt systema legum a Sisenando digestum, quorum etiam duo concilium illud Toletanum IV, cui praefuit Isidorus, innuere videntur, nam in eo concilio librum seu Forum Judicum ordinatum multi credunt.

11. Caeterum, etsi trium horum Codicum auctoritas non temere contemnenda est, tamen non omnino certum argumentum inde confici potest, siquidem longe post Gothicum imperium eos exaratos esse constat, atque eo certe tempore quo jam opinio invaluerat Isidorum Hispaniarum legislatorem fuisse. Neque vero conjici potest ejusmodi Codices ex antiquioribus, [Col. 0763A] qui ad Gothica tempora accederent, esse descriptos. Nam cum Hispanico sermone leges sint expositae, exemplar primum ejusmodi Codicum S. Ferdinandi aetatem praecedere non potest. Merito enim Pellizerius irridetur, qui collectionem legum Gothicarum, quae ab Eurico rege coepta est formari, eo sermone quo nunc legitur conscriptam censebat, indeque antiquitatem idiomatis Hispani arguebat, quo ille Hispanos a prima origine usos arbitrabatur. Erat igitur Latine scriptus Codex 224 legis Gothicae, cujus exemplar antiquissimum in bibliotheca Escurialensi exstare Diaristae asserunt, sic indicatum: Codex Gothicus vetustissimus atque emendatissimus Judiciorum Gothorum in Hispania cum exorcismis et benedictionibus ab illis usitatis Gothico charactere in [Col. 0763B] membrana. Ubi neque Sisenandi fit mentio, neque Isidori, aut episcoporum Hispaniae, quamvis benedictiones et exorcismi non nisi ex episcoporum praescripto ordinari potuerint. Fortasse hic ille est Codex, quem, ut ante dixi, Forum judicum, seu Wisigothorum leges inscribi Bayerius tradit, in quo post librum tertium habetur poematium de gradibus consanguinitatis sub hac rubrica: Versiculi domini Isidori de affinitate, etc. Alios mss. Codices Fori judicum Fernandezius cap. 6 libri II in archivio ecclesiae Toletanae exstare affirmat: tres Burrielius in epistola ad D. Petrum de Castro recenset, quorum unus est Gothice scriptus cum notis Arabicis, praeter duos alios, alterum in conventu S. Joannis Regum, alterum in collegio S. J.

[Col. 0763C] 12. Non igitur in Latinis exemplaribus, sed in inscriptionibus et prologo versionis Hispanicae Fori Judicum asseritur, ejusmodi legum collectionem a Sisenando in concilio Toletano IV, praeside Isidoro, confectam. Et Fernandezius quidem leges Gothicas in sermonem Hispanicum conversas ab anno 900 ad annum 1000, cum comites Castellam regerent, asseruit. Laurentius Hervas, fecundissimus scriptor, in Catalogo linguarum cap. 4, art. 5, num. 326, Codicem legum Fuero Juzgo saeculo IX credi compositum affirmat, quo scilicet conditum fuit poema Cidi, cujus initium: De los sos ojos tam fuertemiente lorando. Verum Hispanica versio Fori judicum, de qua [Col. 0764A] sermo esse debet (nam textus Latinus regum Gothorum opus fuit), differenda est ad saeculum XIII. Diaristae Matritenses recte S. Ferdinando versionem ascribunt ex verbis ejusdem Fori anno 1241 Cordubensibus dati, postquam S. Ferdinandus eorum urbem cepit: Aun establezco, y mando, que el libro Juzgo, el qual yo darè a los de Cordova, sea trasladado en romance, etc. Conferenda quoque est epistola laudata Burrielii.

13. Addendum praeterea ex iisdem Diaristis tom. VI, art. 5, Josephum Bermudez judicem causarum criminalium in curia regia egregium opus edidisse inscriptum, Regalia del aposentamiento de corte, su origen, y progreso, leyes, ordenanzas, y reales decretos, etc. En Madrid por Antonio Sanz, 1738, in-4. [Col. 0764B] Bermudezius opinatur 225 Sisenandum collegisse leges in Foro Judicum, quae in Hispania usque ad Arabum tyrannidem observatae fuerunt. Recuperata Hispania, earumdem legum observantia continuata est, et eae leges quibusdam civitatibus nominatim datae sunt: in his S. Ferdinandus Cordubensibus dedit Forum judicum, jubens idiomate Hispano conscribi, ut apparet ex ipso autographo Foro existente in conventu Cordubensi S. Pauli, cujus exemplar Bermudezius habebat, aliudque Diaristae viderant.

14. Burrielius, ut collectionem Hispanicam canonum commentariis et dissertationibus illustratam in vulgus edere constituerat, ita etiam Forum judicum notis et variis lectionibus exornatum habebat, quod typis mandari posset, ut in catalogo ms. operum [Col. 0764C] ejus, quem manu Antonii fratris ejusdem scriptum habeo, legitur. Hoc in genere erudita Burrielii Hispanica epistola cum aliis ejusdem Matriti superioribus annis excusa fuit Ad D. Joannem de Amaia De legibus Hispaniae. Quantum vero hac in facultate valeret, ostendit etiam in egregio opere Hispanico: Informe de Toledo sobre igualacion de pesos, y medidas en todos los reynos, y señorios de su mag., segun las leyes, quod prodiit in-4, anno 1758, sine auctoris nomine: sed praeterquam quod res aliunde explorata est, ipse Burrielius in exemplari quod Zaccariae donavit et penes me servo, ut alibi monui, manu sua sese auctorem inscripsit.



Pars quarta. DESCRIPTIO CODICUM MSS. ROMANORUM, QUI ISIDORIANA OPERA EXHIBENT.
[Col. 0763]


226 CAPUT XCIII. Codices mss. bibliothecae Vaticanae, quibus Isidori opera aut genuina, aut dubia, aut supposititia continentur. Ex bibliotheca veteri Vaticana sex ejusmodi Codices describuntur. Fragmentum Isidoriani commentarii in Genesin, fortasse litteralis, quod intercidit. De notis juridicis et musicis, quae in nonnullis mss. Etymologiarum reperiuntur. Isidori Etymologiae in multis exemplaribus interpolatae. Exemplum insigne interpolationis.
[Col. 0763D]

Codicum manu exaratorum, quibus plura Isidori opera continentur, tam dives est bibliotheca Vaticana, [Col. 0764D] ut nesciam an tanta ejuscemodi exemplarium copia in ulla alia regione reperiri possit. Quod merito dubites magisne in Isidori laudem cedat, cujus tot sunt exemplaria in una bibliotheca Vaticana, an in bibliothecae Vaticanae commendationem, quae unius Isidori tot libros manu exaratos nobis exhibet. Eos omnes Codices accurate, quantum quidem in me est, recensere aggredior, morem, quem in aliis Patribus antiquis edendis tenui secutus; tum etiam ut specimen quoddam divitiarum 227 hujus generis, quibus bibliotheca Vaticana affluit, repraesentem. Aequum [Col. 0765A] tamen est ante profiteri multum me in hac parte debere singulari praeclarissimi praesulis Josephi Reggii, praefecti bibliothecae Vaticanae, humanitati, qui, praeterquam quod omnigena qua pollet doctrina conatus meos plurimum juvit, ut omnes Isidorianos Codices excutere ac per otium conferre mihi liceret, benignissime indulsit.

2. Quinque autem sunt classes in quas libri mss. bibliothecae Vaticanae distributi sunt. Prima est ea quae vetus Vaticana bibliotheca dicitur, et nonnunquam simplici Vaticanae bibliothecae nomine denotatur. Altera bibliotheca Regio-Vaticana, sive Reginae Suecorum, quae Alexandrina etiam vocatur, in quam libri illi mss. magna ex parte illati sunt, qui olim ad Christinam Suecorum reginam spectabant. Tertia Palatina, [Col. 0765B] quae libros mss. continet bibliothecae Hildebergensis, bibliothecae Vaticanae a Bavariae duce Maximiliano, postquam Hildebergam expugnavit, donatos. Quarta bibliotheca Urbinas, scilicet olim ducum Urbinatium, cujus libri editi in bibliotheca Romana Sapientiae asservantur, mss. in Vaticana. Quinta Ottoboniana, nimirum ex Codicibus olim Alexandri VIII Ottoboni coalescens, inter quos nonnulli etiam sunt qui ad supellectilem librariam reginae Christinae quondam pertinuerunt. Primum ergo Codices Isidorianos bibliothecae antiquae Vaticanae, seu simpliciter Vaticanae recensebo.

3. Codex Vaticanus 202 membranaceus in-fol. min. titulis rubricatis. Inventarium indicat pag. 156, Excerpta ex Isidori libro super Genesin. Item quaedam [Col. 0765C] illius dicta de virginitate. Initio Codicis recentiori manu sunt quaedam monosticha moralia. Tum rubrica: In isto Codice epistolae Caecilii Cypriani hae sunt numero XVII, et ad Quirinum de sacramento Christi libri III. Prima epistola est ad Donatum, etc. Praeter alia est etiam Cypriani opus de Oratione Dominica quod inutili labore nuper Florentiae excusum fuit tanquam anecdotus S. Augustini fetus. Pag. 139 epistola S. Augustini ad Macedonium, Negotiosissimum est, etc. Pag. 146, Sermo S. Augustini de poenitentia: Poenitentes, poenitentes, poenitentes, si tamen estis poenitentes. Post alios ejusdem Augustini sermones epistola Leonis papae ad Theodorum Forojuliensem, Sollicitudinis quidem tuae, et pag. 154, epistola S. Augustini de arbore scientiae.

[Col. 0765D] 228 4. Illico pag. 156: »Item dicta domini Ysidori de libro Genesis ad litteram. De ligno scientiae boni et mali. Hoc lignum vere visibile et corporale fuit, cibo noxium [Forte, innoxium] quia Deus, qui omnia bona fecit, aliquid (vel aliquod) malum in paradiso instituere non potuit. Sed propterea appellatum est scientiae boni et mali, quia homo per experimentum ab ipso didicit quod esset obedientiae bonum, inobedientiae malum.« Nihil aliud additur, sed cum haec verba in commentario Isidori in Genesin, quod nunc habemus non reperiantur, fortasse pertinent ad commentarium litterale, quod Isidorum in omnes sacrae Scripturae libros composuisse cap. 65 ostendi. Verbum Domini vetustatis nota est in Mss., in quibus etiam Ysidorus pro Isidorus scribitur.

[Col. 0766A] 5. Ibidem pag. 165: Ysidori Junioris de Virginitate. Nunc autem quae sit virginitatis sacrae integritas, etc., gloriae in vertice praeferat. Est caput 18 integrum libri II de Officiis, apud Breulium caput 17, ubi desinit gloriae praeferat in vertice. Grialiana editio cum hoc Codice facit, etiam in verbis Salomonis, Tempus longe fieri ab amplexu, cum Breulius referat ab amplexibus. Est autem animadvertendum Isidorum auctorem librorum de Officiis ecclesiasticis in hoc Codice, qui quidem satis antiquus est, Juniorem dici: quo tamen titulo non appellatur, dum ejus dicta de libro Genesis ad litteram referuntur. Character Codicis est clarus, Gallicus, ut nonnulli vocant, qualis scilicet in Gallia, maxime saeculo IX circiter adhiberi coepit. Puncta inter medias litteras, faciles litterarum [Col. 0766B] nexus, aliquando punctum et virgula, diphthongi unitae, scilicet subjecta virgula litterae e. Saeculo X, aut sequenti, in Gallia exaratus Codex videtur, quo scilicet tempore Galli Isidorum nostrum Hispalensem jam Juniorem nuncupabant. Quemnam autem alium Isidorum Seniorem fuisse intelligebant? Id cap. 16 explicui.

6. Sequuntur in eodem Codice quaedam sententiae Ambrosii et Augustini, et in fine paginae 157 terg. rubrica, Hunc librum acquisivit dominus Damianus Sanctae Cruci. Rursus pag. 158 charactere nigriori, sed ejusdem formae, Cyprianus presbyter fratribus salutem: Quanquam sciam. Postea, Cyprianus presbyteris, et diaconibus, et plebi Furnis consistentibus, salutem. Graviter, etc.

7. Codex 287 Vaticanus membr. in-fol. saeculi XV [Col. 0766C] eleganter scriptus: quo plura S. Ambrosii opera continentur: 1. De Incarnatione, 229 Debitum, fratres, cupio persolvendum. 2. De mysteriis ac initiandis: De moralibus quotidianum sermonem habuimus. 3. Libri sex de Sacramentis: De Sacramentis quae accepistis. 4. De Poenitentia libri duo, Si virtutum finis ille. 5. de Trinitate, Nullus qui sanum sapit. 6. De Virginibus libri tres, Si juxta coelestis sententiam veritatis. 7. De Loco paradisi, Et plantavit.

8. Sequitur pag. 84, terg. rubrica, Incipit liber de Vita, Ortu et Obitu Patrum, qui in Domino praecesserunt: Quorumdam sanctorum, etc. Desinit in Judith, sed ita ut opus mutilum videatur, nam extremum verbum est Machabaei, quod ad ultimum caput primae partis de Patribus Veteris Testamenti pertinet. [Col. 0766D] Ut nonnulla alia Isidori opuscula Ambrosii nomine inscripta reperiuntur, ita hoc in rubrica subjecta Ambrosio affingitur: Explicit liber beati Ambrosii de Vita, Ortu vel Obitu sanctorum Patrum, qui in Domino praecesserunt. Incipit liber ejusdem, de figuris Veteris Testamenti: Adam figuram Christi gestavit, etc. Hae sunt Allegoriae Veteris Testamenti, verum pariter Isidori opus. Finit, gloriae coelestis coronam accepit. Additur falsa rubrica, Explicit liber beati Ambrosii archiepiscopi Mediolanensis de figuris Veteris Testamenti. Haec duo opera cum Editis Isidori consentiunt, nonnullis exceptis scripturae varietatibus, quales in Mss. reperiri solent. In Allegoriis deest vulgatus prologus Isidori ad Orosium.

9. Post Allegorias pag. 94 est haec rubrica: Incipit [Col. 0767A] praefatium Ysidori episcopi in Veteri Testamento: Genesis juxta fidem historiae, etc. Finit cum Romanorum ducibus actaque legationum. Est Isidori liber Prooemiorum Veteris Testamenti sine prologo. In inventario bibliothecae Vaticanae manu Holstenii notatum est hos duos libros, de Figuris Veteris et Novi Testamenti, et Proaemiorum in singulos libros Veteris Testamenti, in hoc Ms. adesse sub titulo S. Ambrosii, quod est falsum, ut addit nota, nam sunt S. Isidori. Verum nota appingi debuit duobus primis libris de Ortu, etc., et de Figuris; nam tertius Prooemiorum clare Isidoro ascribitur. Neque allegoriae in hoc Ms. extenduntur ad Novum Testamentum, sed in Veteri desinunt.

10. Succedunt in eodem Codice alia opera Augustini in psalmos, Hieronymi prologi in psalmos, [Col. 0767B] Ambrosii plures sermones. In fine notatur Codicem esse transcriptum ad instantiam cardinalis Philippi episcopi Albanensis, per Laurentium Spreuwe clericum Morinensis 230 ecclesiae de monte S. Winoci de Flandria anno MCCCCLXXXVII, apud S. Laurentium in Lucina in palatio praefati cardinalis, regnante Paulo II. Additur ineptus versiculus:

Et sic est finis: sit laus et gloria trinis.

11. Codex 351 Vaticanus membr. in-fol. min. saeculi XIV circiter, charactere Gothico-Germanico, qualis in nonnullis primis editionibus cernitur. Liber incribitur Epistolae Hieronymi, cujus imago in prima littera expressa exhibetur. Praecedit index, sive tabula sub rubrica: Tabula epistolarum in hoc Codice descriptarum. Indicantur epistolae Damasi, Hieronymi, [Col. 0767C] Augustini, Theophili, Leonis papae, Cypriani, et pag. 217 Synonyma beati Isidori Hispalensis episcopi. At in ipso libro deest inscriptio, et opus incipit, Dilecte fili, dilige lacrymas, etc. Desinit, ex reverentia enim amor procedit. In Inventario bibliothecae Vaticanae inscribitur Excerpta quaedam ex Isidori libro Synonymorum cum Holstenii nota, Esse Isidori apparet ex tabula ipsius libri in principio. Hoc est Isidori opus inscriptum Collectum de lacrymis, et Institutio bonae vitae, ut c. 82 adverti. Codex Venetiis descriptus videtur, nam quaedam de hac urbe annotantur, ut ecclesiam S. Marci aedificatam fuisse anno 1351.

12. Codex 473 Vaticanus membr. in-fol. saeculi XIV vel seq. Sermones S. Augustini titulis rubrica notatis. [Col. 0767D] In prima littera effigies S. Augustini, ad populum e suggestu verba facientis, repraesentatur auro et variis coloribus depicta. Sermones sunt 93, de verbis Domini, de verbis Apostoli, et alii.

13. Deinde pag. 109, rubrica: Incipit prologus Soliloquiorum Ysidori episcopi: Venit nuper ad manus meas quaedam cedula (pro schedula) Ciceronis, etc. Incipit liber primus. Capitulum primum. Homo dicit: Anima mea, etc. Desinit, hic salvus erit. Explicit liber I. Incipit liber II. Ratio, Quaeso te, anima. Desinit, super vitam meam places, in saecula saeculorum, amen. Explicit liber Soliloquiorum Ysidori episcopi, Deo gratias. Subjungitur anonymi cujusdam homilia de lectione apostolica: Quod animalis homo non percipit ea quae sunt spiritus Dei.

[Col. 0768A] 14. Pag. 116 rubrica: Incipiunt capitula in libro beati Augustini episcopi de ecclesiasticis Dogmatibus, etc. Expliciunt capitula. Incipit liber beati Augustini episcopi de ecclesiasticis Dogmatibus: Credimus, unum Deum esse Patrem, etc. Hic est liber quem aliis Isidori 231 operibus Bignaeus addidit, ut dixi cap. 83. Convenit fere cum editione Bignaeana; cap. 2: Sed aeternus Deus homo, etc. Cap. 11: Ex eo autem corporeas esse credimus, etc. Desinit etiam, ut Bignaeus, in moribus inveniri. Sequitur rubrica: Sermo S. Augustini episcopi doctoris Gregorii [Forte egregii]. Magna quaestio est de recenti evangelica lectione.

15. Codex 511. Vaticanus membr. fol. max. duabus columnis scriptus saeculo X aut sequenti. Rubrica: In nomine SS. Trinitatis incipit liber S. Augustini [Col. 0768B] de unitate Trinitatis ex disputatione habita cum Feliciano haeretico: Extorsisti, etc. In prima littera depingitur Augustinus contra Felicianum disputans, eumque coarguens. Fol. 2 terg. epistola Augustini ad Dardanum; fol. 3: Altercatio A. Athanasii contra Arianos; fol. 5: Liber Augustini de doctrina Christiana; fol. 14. Liber Augustini cum ejus imagine in prima littera De vera Religione: fol. 18 terg. Soliloquia S. Augustini itidem cum ejus effigie: Mihi multa ac varia, etc. Fol. 32, sine titulo: Cognoscam te, cognitor meus, expressa in prima littera Augustini effigie. Fol. 32. Imago Alcuini initio ejus epistolae ad imperatorem, quae est dedicatio libri de Trinitate. Post epistolam tria disticha, O rex augustae, etc.; iterum imago Alcuini initio libri; fol. 37, epistolae Albini, [Col. 0768C] sive Alcuini: in epistola ad Eulaliam plures versus vario metro. Fol. 38 terg. epistola diaconi Quodvultdeus ad Augustinum, et hujus ad illum opusculum de 90 haeresibus. Desinit, me orationibus adjuvetis: finit. Adduntur alia de haereticis Nestorianis, Eutychianis et Timothianis.

16. Fol. 42 terg. margini nota haec apponitur, Dicta S. Isidori de haeresi et schismate. Textus incipit, Haeresis Graece, etc., et pergit a capite 3 lib. VIII Etymologiarum ad finem capitis 5 ejusdem libri, tamen haereticus appellari potest; quo scilicet catalogus haereticorum absolvitur, de quo vide supra caput 55. Nulla peculiaris scripturae discrepantia observatur.

17. Sequuntur libri S. Augustini de Trinitate, in quibus saepe ejus imago expressa occurrit. Fol. 72, [Col. 0768D] opus sine titulo et nomine auctoris, qui est Gezo abbas Derthonensis; initio epistolae, sive praefationis ad fratres picta episcopi imago, quod arguere potest Gezonem tandem alicubi episcopum renuntiatum. Incipit, Dilectissimis fratribus, quibus ex divina dispensatione, quantum propria permittit 232 infirmitas, paternam impendo sollicitudinem, Gezo Dei et Domini nostri Jesu Christi servus, etc. Fit mentio Gisemundi episcopi Derthonensis, qui monasterium S. Marciani fundaverat, eique Gezonem praefecerat. Ait Gezo se scribere de dominici corporis et sanguinis sacramento mellitum florulentum poculum ex catholicorum Patrum scriptis: secutus, inquit, auctores, beatissimos scilicet Domini sacerdotes Cyprianum, Hilarium, Ambrosium, Augustinum, Gregorium, Joannem, ISIDORUM, Isitium, [Col. 0769A] Hieronymum et Bedam. Post indicem titulorum sunt versus hexametri,

Convivas epuli mundos decet esse superni, etc.
Effigies fortasse Gezonis in prima littera C. Deinde alii versus,

Regis adire sacrae qui vis solemnia mensae.
Malim Regis adire sacri.

18. Muratorius tom. III Anecdot., pag. 239 seqq. magna ex parte edidit hoc Gezonis opus ex ms. Codice bibliothecae Ambrosianae. Mabillonius, ut ex ejus Museo Italico, pag. 164 et 207 patet, duos ejusdem operis mss. Codices offenderat, et praefationem atque indicem capitum part. II Musei Italici pag. 89 vulgavit. Muratorius omisit multa ex iis quae Gezo e [Col. 0769B] libris Cypriani aliorumque desumpserat, ac libellum Paschasii Ratberti, quem pene integrum Gezo descripserat: edidit autem e suo ms. Mediolanensi versus, Convivas epuli, etc. nomine domni Odonis inscriptos, ubi in primo legitur Deus esse pro decet esse; et versus, Regis adire sacrae, etc., qui sunt Paschasii Ratberti ad Placidum discipulum: quorum quindecim primi jam typis excusi erant tom. XIV Bibliothecae Patrum Lugd. pag. 720. Reliquos 67, Disponit causam, etc., usque ad Judicium sumit qui non dijudicat, inquit, non ante luci publicae redditos Muratorius existimabat. Versus Odonis abbatis Cluniacensis exstant etiam tom. XVII Bibl. Patr. pag. 313. Episcopus monasterii Derthonensis S. Marciani fundator in nostro Ms. dicitur Gisemundus, a Muratorio Giseprandus, [Col. 0769C] seu Giselprandus: claruit saeculo X, anno circiter 950.

19. Codex 623 Vaticanus membran. in-fol., quo Etymologiae continentur, saeculi XI circiter: apparent quidem virgulae aliquando, initio praesertim, supra i, sed a secunda manu additae, ut in aliis antiquioribus Mss. cernitur. Primum librarium id moris non habuisse perspicuum est. Prima rubrica: Liber primus de Grammatica et partibus ejus. Capitula. Post tabulam capitum rubrica: Incipit 233 liber Ysidori Ethimologiarum; sic plerumque in Mss. scribitur pro Etymologiarum. Sequuntur octo epistolae mutuae Isidori et Braulionis, scilicet duae Isidori ad Braulionem archidiaconum, prima Dum a me litteras; editi, Dum amici litteras; secunda: Quia non valeo, [Col. 0769D] etc. Deinde sex aliae notae epistolae, sed epistola, Tuae sanctitatis repetitur, et secundum ejus exemplum in inventario bibliothecae Vaticanae auctius in fine dicitur; at re vera nihil additur, nam quod illico subjungitur, En tibi sicut pollicitus sum, etc., pertinet ad brevem illam epistolam, quae praefationis locum obtinet.

20. Hoc Etymologiarum exemplar multa exhibet interpolata, quae in plerisque aliis desunt. Simile aliud reperitur in Codice Ottoboniano 477. In libro I, post caput 23 de notis juridicis, est Catalogus earum notarum: Aus. Augustinus (legam Augustus) Aa, Augusta. Bayerius in not. ad num. 103 lib. V Biblioth. veter. Hisp. cum ultra quadraginta Codices Etymologiarum se vidisse commemorasset, et in his nonnullos [Col. 0770A] antemillenarios Escurialenses et Toletanos, addidit: Veteres autem antemillenarii Etymologiarum Codices sub libri primi titulo XXIII exhibent syllabum notarum juridicarum, quas, ut ibidem Isidorus ait, novitii imperatores a Codicibus legum abolendas sanxerunt, quia multos per has callidi ingenio ignorantes decipiebant. Sunt autem persimiles Valerii Probi compendiis, quae vulgo circumferuntur. Intelligit, opinor, Bayerius Codices Escurialenses aut Toletanos, nam in nostris Codicibus antemillenariis vix ejusmodi notas juridicas, quae aperte sunt post Isidorum adjectae, reperire licet.

21. Etsi autem Bayerius specimen earum non exhibet, tamen existimo non differre ab iis quae in hoc Codice Vaticano et in Ottoboniano 477 leguntur. [Col. 0770B] Hae quidem notae non tam Valerii Probi compendiis persimiles sunt, quam notis juris a Magnone collectis. Valerii Probi de notis Romanorum interpretandis libellus post prologum incipit: A. Augustus, vel Aulus, vel Aut, vel Aliquando, vel Ager, vel Agrum, vel Aiunt. AA. Augusti, vel Augusta. Magnonis notae juridicae editae sunt in Dionysii Gothofredi Auctoribus linguae Latinae pag. 1481, et in Putschii Grammaticis pag. 1544, 1676, ubi alterius auctoris exstat explanatio notarum juridicarum pag. 1666, 1683. Apud Gothofredum hic est titulus; Notae juris a Magnone collectae: Haec juris libens, rex, accipe, 234 Carle, Offert devotus quae tibi Magno tuus. Aug. Augustus, AA. Augusti, etc. Incertum est cuinam Carolo regi, Calvone an Magno, auctor hanc collectionem [Col. 0770C] dicaverit. Ego suspicabar legendum, Offert devotus quae tibi, magne, tuus: ex quo fortasse aliquis fecerit Magno, putans hoc esse auctoris nomen. De hoc eodem argumento conferendus est Petri diaconi de notis litterarum more Romano liber ad Conradum imper. Rom. primum. In eodem Codice 623 Vaticano post caput 21, in fine Synaeresis . . . dicere (Grialius edidit Synchoresis), adduntur tria capita, De schemate dyaneos, De transitu, sive transmutatione partium (in nexu litterarum partium), De lectione. Libro III, cap. 12, exprimuntur figurae geometricae: post caput 13, in fine tantumdem faciunt, subjungitur aliud caput, De expositione quarumdam figurarum: Alia ratio, etc., ubi plures figurae geometricae pinguntur, et forsan nonnullae ad musicam veterem [Col. 0770D] spectantes: nam intus legitur tonus, diapason, etc. In quodam Codice Toletano Burrielius affirmat descriptas esse notas veteres musicas; sed fortasse illae sunt notae quae ante Guidonem Aretinum in usu erant, quaeque in multis adhuc Codicibus asservantur. Recentiorum systema musicum Guidonianum cum veterum systemate comparatur in tabella apud Meibomium in notis ad Euclidis introductionem harmonicam pag. 51.

22. Sequitur rubrica de prologis: melius in tabula librorum et capitum, Prologus. Incipit, de Natura rerum et ratione temporum duos jam stricto sermone libellos discentibus, utrebar, necessarios composui, etc. Opusculum hoc aliena manu Etymologiis immixtum: ejus auctor librum de Ratione temporum se pleniorem [Col. 0771A] edere ait rogatus a fratribus. Subinde alia rubrica, de Computo per digitos et manus faciendo: de temporum ratione, Domino juvante, dicturi, etc. Desinit libellus hic, qui vel totus, vel magna ex parte Bedae est, de temporibus, indictionibus, numeris, etc., faciunt neoma. Hinc fortasse natum est quod Isidoro liber de computo ascribatur. Vide caput 86. Neque in hoc tantum Codice, sed etiam in multis aliis animadvertere licet, Etymologias Isidori insigniter fuisse interpolatas, dum multi in hoc volumen plura ab Isidoro praetermissa, et quae sibi aut aliis usui esse possent, libenter conjicerent, non malo dolo, ut puto, sed certe malo exemplo. Debuerant saltem distinguere ea quae primigenio Isidori operi adjiciebantur, 235 quod ab aliquibus factum in quibusdam aliis operibus [Col. 0771B] animadverti.

23. Capita de musica, ut in Editis, proferuntur: nonnulla etiam capita de astronomia: capite 53 diversae formae lunae repraesentantur, quod in aliis etiam Mss. observavi. Post hoc caput alia interseruntur de axe solis, de luna, de eclipsi lunae, etc. Post caput 69 de statu stellarum sequitur aliud de signis et eorum domiciliis et proprietatibus, quae diverso modo exponuntur atque in Editis, praemissa orbis figura, sive circulo. Incipit: Aries itaque domicilium est Martis, regnum vero solis.

24. Liber quartus de Medicina, ut in Editionibus: sed post ultimum caput, corpus curatur, adjiciuntur alia de Causa et exordio medicinae, et a quibus habuit initium et nomen: In diebus denique illis, etc., et sanus [Col. 0771C] efficitur: ubi multa explicantur de rebus medicis et praecipuis inventoribus medicinae. In libro V, cap. 27, de poenis in legibus constitutis multa aliena sunt inserta. Post caput 5, lib. VII, demonstrant mysterium alia adduntur de ipsa factura et massa, de vigore angelorum: Qualis species prima, etc., idem sophista narrat.

25. Post caput 4 libri VIII, corpora lavent, rubrica, Incipit indiculus Hieronymi de haeresibus Judaeorum: Hebraeis transitores dicuntur, etc., volunt esse substantiam. Alia rubrica: Hucusque Hieronymus. De haeresibus Christianorum secundum Ysidorum: Quidam etiam haeretici, etc. Dixi cap. 86 in quibusdam Etymologiarum Codicibus insertum reperiri indiculum [Col. 0771D] Hieronymi de haereticis: sed observandum indiculum hujus Codicis diversum esse ab edito, et prima illa verba Hebraeis (lege Hebraei) transitores dicuntur, etc., pertinere ad caput 4, lib. VIII, Etymologiarum, quod est de Haeresibus Judaeorum.

26. Extremo capiti libri VIII, lenis incedas, additur aliud de Nominibus Parcarum, in quo tamen multa nomina deorum minorum gentium, imo et aliarum rerum explicantur. Desinit, torridum dicitur siccum, vel tostum. Liber IX de Linguis gentium: tabulae consanguinitatis et affinitatis diversae ab Editis; pag. 80 tabula cum rubrica: Incipit horologium. Finis libri ut Editi: in tutela consistere. Pag. 84, rubrica, Incipiunt nomina Graece et Latine interpretata: Poeta, vates. Poeticus, liber, Poema, unius libri opus, etc., desinit, [Col. 0772A] tetracolon, quadrimembris. Sunt quaedam verba Graeca Latinis vocabulis explicata.

236 27. His succedit rubrica, prosa de quibusdam proprietatibus. Incipit, Quicunque cupitis saltantem me oannem cernere, nunc cantantis auditores locantem attendite. Fortasse cantantes et jocantem pro cantantis et locantem. Auctor hujus prosae initio Carolum imperatorem laudat, de quo ait: In miraculis gavisus, prodigus in vestibus, - Quando victor coronatus triumphat in gentibus. Comprehendit similibus versibus rhythmicis opus inscriptum Coena, quod falso Cypriano ascribitur, etiam ab auctore hujus prosae, et inter Cypriani spuria opera collocari solet.

28. Alia rubrica, Versus beati Benedicti abbatis: [Col. 0772B] Ordiar unde tuos, sacer o Benedicte, triumphos, etc. Desinit, O Benedicte pater, sint precor apta tibi. Sunt versus elegiaci repercussorii, sive recurrentes Pauli Warnefridi, jam editi. Sequitur explicatio quarumdam vocum, Tramites, etc., ex capite, ultimo libri V Etymologiarum.

29. Pro libro X rubrica. Incipit liber X Origo quorumdam nominum, etc. Amos vir fortis et sapiens. Ed ti Aeros vir fortis, etc. Non tamen est rejicienda scriptura Amos: nam, ut notat Calmetus in versione litterali nominum Hebraeorum post dictionarium biblicum, Amos per aleph, pater Isaiae prophetae, est fortis, robustus ex amats. Et heros quidem minime scribi debet aeros. Vide tamen notam ad cit. lib. X, n. 2. Desinit liber X alatores et pressores cum rubrica, [Col. 0772C] Explicit liber X, primae partis Ysidori Ethimologiarum. Incipit secunda pars. Et adduntur summaria librorum decem sequentium. In Ottoboniano 477 qui, ut dixi, huic Vaticano persimilis est, haec duarum partium distinctio non reperitur. Fortasse quia alicubi Etymologiae in duo volumina divisae fuerunt, duplex earum pars distincta fuit. Et numeri quidem librorum eodem ordine continuantur.

30. Libri XI et XII fere ut Editi. In libro XIII et XIV pinguntur circuli, sive rotae, aut sphaerae, ut in libro de Natura rerum; quae tamen in Ottoboniano 477 desunt. Cap. 5 lib. XIV post verba, paradisum putaverunt, in ima pagina diverso charactere designantur nomina insularum Fortunatarum, quae ab Ottoboniano 477 absunt omnino. Cap. 6 similiter post [Col. 0772D] verba, bis floribus vernare locum, adduntur quaedam de incolis Taprobanae, quam nunc Ceilan dicimus.

31. Post caput 11 libri XVIII quasi murisculus alia capita subjunguntur 237: De bastarna et trucurra: Trucurras et bastarnas faciunt, etc. In Ottoboniano 477, scribitur bastarina. De arte trucurrorum: Trucurrorum artificum, etc. De his qui terram fodiunt: De semine Japhet terra est inter Oceanum et montes Birtenos, populus stultus, etc. Postea De clypeis, etc. Verbum basterna satis notum Latinis est: at verbum trucurrus etiam in Ducangii Glossario mediae et infimae Latinitatis desidero.

32. Eodem libro XVIII, post cap. 15, silentio tegunt, apud Grialium obtegunt, ad marginem haec est rubrica a prima manu: Hic incipit liber XX secundum [Col. 0773A] aliquos. In Ottoboniano 477 hae et aliae sequentes divisiones nullo modo indicantur. Post caput 26, suppliciorum certamina, rubrica ad marginem: Hic incipit liber XXI secundum alios, qui ponunt XXVIII libros in isto volumine. Ita post caput 41: Hic incipit liber XXII secundum quosdam: post caput 52, semicirculi habens figuram, apud Grialium semicirculi figuram habens, rubrica: Hic incipit XXIII liber secundum quosdam. Post caput 59, Incipit liber XXIV secundum aliquos.

33. Initio libri XIX De navibus, etc., similis rubrica: Hic incipit liber XXV secundum alios. Post cap. 1 l. XIX adduntur alia: De navibus columbinis: Pempe naves, quas colibas vocant, etc. Ottobonianus 477, Penipe naves, etc. Sequitur, de navibus indagationum [Col. 0773B] philosophus: Grandi enim scrupulo idem philosophus, etc. Fortasse intelligit Ethici Cosmographiam, sive aliud opus ejusdem. Post caput 7, »De murinis, ubi barathrum est: Murinus itaque primum mentionem fecit, etc. De inferis, et lympha fuliginosa: Dicit enim infero, etc. De fervore maris: Refert enim idem Sapiens in aenigmatibus suis, mare in tam magno fervore turbulentum fore. De arbitrio Aetnae: Nam cum fervente. De interpretatione Vulcani: De his enim Philosophus ait, Pro vano moerore exaestuare cogor. De Vulcano: Et mare sulphurea. De Sardinia. De Corsica.« Ibi de insulis, »quas vulgo Majoricam et Minoricam vocant. De monte Caucaso. De ingressu fluminis Gangis, vel ardore solis. De India et rege Feresim:« Ibi: »Et vale fecimus [Col. 0773C] deos deasque Indiae, et aula regis Ferezis,« etc.

34. Sequitur caput 8 libri XIX, De fabricis parietum; et rubrica, Incipit liber XXVI secundum aliquos. Caput 17 desinit ut apud Breulium ad marginem: »Calcanthum dictum, quod calcis est thimum, id est, flos, unde et apud Latinos aeris flos appellatur. Grialius sine 238 interpretatione verbum Chalcantum praeterit. Caput 19 desinit Canterium. Gubia. Illico Incipit liber XXVII secundum aliquos. Post caput 21 alia abjecta sunt. Item de vestibus sacerdotalibus: de veste sacerdotali moderna comparata ad antiquum habitum quid mystice significet, persequamur. De superhumerali. De podere. De cingulo. De mapula sive mantili. De orario: Quintum appellatur orarium, quod ab aliquibus STOLA dicitur, et solum praedicatoribus [Col. 0773D] est concessum, etc. De dalmatica. De casula. De sandaliis. De pallio. Super haec autem omnia summo pontifici et archiepiscopis per apostolicam vicem pallii honor decernitur. De diversitate et nominibus diversarum vestium: Diversitas vestimentorum,« etc. Cap. 23 initio ms. hic habet Gallis lineae, pro quo Grialius lenae, alii linnae: et mox Hispanis stringens, Grialius stringes. Cap. 25, Regillum est praelautum cum Grialio: Breulius, praelatum.

35. Initio libri XX, De mensis, etc., rubrica: Incicipit liber XXVIII secundum illos qui ponunt XXVIII librum in isto volumine. Caput ultimum, ut Editi. Ibi character ferrum caloratum cum Grialio, pro quo nonnulli coloratum. Desinit, ut Editi, ut vis morbi ignis ardore siccetur. Hoc specimen exhibere placuit [Col. 0774A] Codicis Etymologiarum extra Hispaniam, et, ut ego arbitror, in Imperio Gallo-Germanico interpolati. Alius plane similis cap. 105 describetur, scilicet Ottobonianus 477.



CAPUT XCIV. Recensio XI Codicum mss. bibliothecae veteris Vaticanae. Summa Alphabeti secundum Isidorum quid sit? Exemplar Expositionis in Vetus Testamentum Editis nonnihil auctius. Fragmentum chronologiae de anno nativitatis Salvatoris. Quidam scriptores et opera non vulgo nota indicantur.

1. Codex 624 Vaticanus membran. in-fol. duabus columnis exaratus, saeculi X aut XI. Tituli litteris Romanis majusculis scripti sunt: reliquus character Gallicus, clarus, ac mediocris formae: puncta plerumque [Col. 0774B] inter medias litteras: marginibus summaria rerum addita: nullae fere diphthongi. Initio: Quos libros in ecclesia legere conveniat: Nunc vero de divinis Scripturis agendum est, etc., usque ad 239 credimus esse subdenda, ex Gelasii decreto de libris recipiendis et non recipiendis, quod inter appendices ad Sedulii opera edidi ac recensui. Sequitur: De libro Apocalypsis: sed post paucas lineas desinit, ac fortasse haec duo prima folia ad alium Codicem spectabant. Recentiori manu descriptus est index alphabeticus copiosus rerum et verborum Etymologiarum Isidori per libros et capita indicata. Succedunt hi versiculi veteri manu:

Da vocem, lector; tecum vox picta loquetur:
Tuque loquens auditor eris, dum talia promet:
Baptista antistes regii bis quattuor aureis
[Col. 0774C] Emit ab Hilario Anselmo, sibi meque dicavit.
Verbum loquetur obscurum est, et poterit exprimi loquatur.

2. Inscriptio magnis litteris Romanis, quibusdam rubris: Incipit Ethimologiarum Ysidori Hispaniensis episcopi lib. XX. Epistola ad Braulionem episcopum: Domino, etc. Primum D. in Domino floribus, et canis, vel alterius animalis figura ornatum, ut in aliis ejus aetatis Codicibus. Hispaniensis per errorem positum pro Hispalensis, nisi malis nationem Isidori, non episcopatus sedem indicari. Adsunt quinque consuetae epistolae Isidori et Braulionis, omissa brevi epistola, sive praefatione, En tibi, etc. In chronico lib. V fit mentio Reccesuinthi regis Hispaniae, ut in aliis Mss., de quibus videri possunt variae lectiones. [Col. 0774D] Haec autem omnia desumpta videntur ex aliquo exemplari, quod S. Ildefonsus, aut aliquis alius ejus aetate, regnante Reccesuintho, describi curaverit. Est liber decimus per alphabetum: Origo, etc. Omittit Aeros, vir fortis, etc., et incipit, Auctor, etc.

3. In fine Etymologiarum eodem charactere: finit. Incipiunt Differentiae nominum, sive verborum: Inter metum, etc. Recentiori manu margini numeri Romani appositi apparent: sunt 300 differentiae: Ultima, Inter mereo et mereor, etc., ruminor, et his similia. Hic desinit Codex. Extrema pagina quaedam de Eusebii Chronico leguntur. Ex hoc uno Codice bibliothecae Vaticanae varias quasdam lectiones Differentiarum in schedis Zaccarianis, alterius manu descriptas inveni, ut dixi cap. 45 in fine.

[Col. 0775A] 4. Codex 625 membran. in-8, saeculi, ut videtur, XII. Rubrica: Incipit Summa Alfabeti secundum Ysidorum Etymologiarum. Incipit: Abba, pater, Syrum nomen. In fine: Finivit laete labor ingens, ergo valete. In primo fol. litterae jam evanescunt. Est glossarium 240 uberrimum, plurima verba exhibens, quae etiam ab Isidori Etymologiis, et aliis ejus operibus, aut Isidorianis glossariis absunt. En specimen ex littera M. »Maceria, sepis, vel murus sine caemento. Macta, aucta. Machinatur, mala cogitat, insidiatur, etc. Meatim, meo more. Meapte, mea sponte . . . Micto, mingo . . . Migina, palea minuta, vel trita . . . Mycenae, civitas Graeciae, etc.« Ordo alphabeticus satis accurate dispositus est. Constat foliis 73, minuto charactere: supra i sunt puncta, sed recentiori manu [Col. 0775B] addita. Pro migina legendum videtur migma, quod verbum pro palea minuta in Glossario Cangiano ex antiquioribus aliis occurrit. De hac Summa Isidoriana alphabetica confer cap. 55. Initio notanda est explicatio verbi Abaso, scilicet Abaso infima domus absis. Vide Glossarium Isidori.

5. Codex 626 Vaticanus membranaceus in-fol. saeculi XIII aut XIV litteris multis versicoloribus, nonnullis aureis, punctis supra i posteriori manu adjectis. Rubrica: Incipit praefatio libri beati Isidori Hispalensis episcopi: Historia sacrae legis, etc. In hac praefatione commentariorum in Genesin versus finem legitur: ab auctoribus Origene, Victorino, Ambrosio, Hieronymo, Cassiano, Augustino, Fulgentio, ac nostri temporis insigniter eloquenti Gregorio. [Col. 0775C] Commentarii in Genesin index capitum 31. Commentarius incipit: Creatura coeli, etc. In fine: Explicit Expositio in Genesin. Incipiunt capitula II libri. Sunt capita 59. Incipit praefatio super Exodum: Quaedam mysteria, etc. Index capitum 17 libri super Leviticum: capite 16 ordo paululum diversus est ab editione Matritensi: nam in Ms. caput 16 desinit in ea verba, non suscipietis ea: et caput 17 inchoatur illis, Primo rejicitur, ac desinit, ab Ecclesia Catholica. Explicit liber super Leviticum. Index capitum 29 super Numeros. Incipit praefatio super librum Numeri: Ideo hic liber, etc. Ita index capitum 22 super Deuteronomium, 17 super librum Jesu Nave, 9 in librum Judicum. Caput 5 est de Ruth Moabitide, quod eo loco in textu omittitur. In fine, triumphabit. [Col. 0775D] Explicit Expositio Judicum. Videamus nunc de Ruth. Habet enim ista, etc. in saecula saeculorum: amen.

6. Sequitur quoddam caput ad Exodum pertinens, scilicet ad caput XX Exodi, quod abest ab Editis: Sunt, qui hoc, quod in Exodo scriptum est: Reddes, (reddens) iniquitates Patrum, etc. Id inter 241 appendices locum habebit. Succedit index capitum libri I Regum, et ita aliorum cum Esdra et Machabaeis, ut in Editionibus. Desinit: »Et haec omnia figurae nostrae fuerunt, in quos fines saeculorum devenerunt: suntque universa mysteriis consummata per Dominum nostrum Jesum Christum, cui est honor et gloria, regnum et potestas cum Patre et Spiritu sancto in saeculorum saecula: amen.«

7. Ita fere Editi: sed in hoc ms. haec aliena subjunguntur: [Col. 0776A] »Post Simonis Machabaei decessum computantur anni CXXVIII usque ad nativitatem Christi, siquidem filius ejus Joannes, qui alio nomine nuncupatus est Hircanus, post patrem XXVI annis pontificatum tenuit. Hinc Aristobulus, filius Joannis, anno 1 postquam Alexander Janecis (lege Jannaeus) XXVI annis rex, et pontifex exstitit. Hinc uxor Alexandri Alexandra, quae alio nomine SAUSSA vocatur, regnum Judaeorum annis IX. Post hanc Hircanus, filius ejus, annis XXXIV, post hunc alienigena Herode in regnum succedente, XXXII anno regni ejus Christus nascitur: Laus tibi sit, Christe, quia conditus est liber iste. - Omnia mundana sunt, sicut somnia vana. - Omne tulit punctum qui miscuit utile dulci.« Conferenda haec sunt cum variis auctorum opinionibus de anno [Col. 0776B] nativitatis Christi, quam multi cum Labbeo anno 37 Herodiani regni statuunt.

8. Idem Codex nobis exhibet Etymologias sine titulo. Praecedunt sex notae epistolae: in epistola, Solet repleri, paucae quaedam variae lectiones eadem veteri manu indicantur, esto parvis panibus, vel paucis: multitudinem panum, vel magnitudinem. Post epistolas rubrica: Incipiunt capitula in numero viginti libros Ethymologiarum. Nihil peculiare occurrit. Cap. ultimo lib. VI cum Editis: Sacrificium dictum . . . et sanguine Christi . . . Sunt autem sacramenta baptismum et Chrisma, corpus et sanguis, quae ob id, etc. Ad librum X titulus posteriori manu: Explicit liber nonus. Incipit liber decimus. De quibusdam nominibus per alphabetum distinctis. Origo quorumdam nominum, [Col. 0776C] etc. In libro XIX plures fiunt divisiones titulorum et capitum, ut in multis aliis Codicibus. Cap. 33 lib. X locus controversus de annulis corruptus, ut in plerisque, Lugente, etc. Percandida margareta quaero, etc. Liber XX ultimus desinit, ardore siccatur. Finit. Codex in Hispania scriptus, vel exstitisse saltem videtur, cum saepe adjecta sit nota ojo, hoc est, oculus, pro qua alii habent nota bene. Multi sunt litterarum nexus.

242 9. Codex 627 Vaticanus membranaceus in-4 saeculi XXI aut XIV. Rubrica: Incipit praefatio Ysidori in explanatione historiae divinae legis: Historia sacrae legis, etc. Explicit praefatio: Incipiunt capitula. Numerantur 32, quia primum caput secundum esse dicitur. Finit, super omnem carnem. Incipiunt capitula [Col. 0776D] Exodi. Sunt 60, apud Grialium 59, apud Breulium 51, ex diversa scilicet dividendi ratione. Tituli plerumque differunt ab Editis. Finit, in se credentibus. Incipiunt capitula de libro Levitico. Sunt tantum 14 indicata in tabula capitum; sed in textu apparent 17, nonnihil tamen confusa. Caput 17 apud Grialium, Sed neque panes, etc., in hoc Codice continuatur, ut in Codice Bononiensi: Incipit: »Sed neque panis alienigenae offertur Domino . . . . . et aliena computantur . . . . . Tales enim hostiae repudiantur a Domino . . . . . ab Ecclesia catholica. Sed tamen etiam in his nostrae figurae fuerunt, quia nostra mundatio, et Dei propitiatio nobis sine sanguine Christi nulla est. Sed illarum figurarum veritas, etc.,« ut in Codice Bononiensi et in editione nova Matritensi inter appendices [Col. 0777A] tom. III usque ad verba, possideat ea in aeternum; sed cum aliquo discrimine, ut mox dicam.

10. Capitula libri Numerorum, sive, ut hic scribitur, Numeri, indicantur 30, sed in textu plura dividuntur. Capita Deuteronomii 22, libri Judicum 9, comprehenso scilicet capite de Ruth. In libro I Regum sunt capita 21, in II capita 7, in III capita 8, et totidem in IV. Capita libri Esdrae 4 comprehenso capite De Machabaeis. Desinit: »figurae nostrae fuerunt, in quos fines saeculorum devenerunt, suntque universa mysteriis consummata per Dominum nostrum Jesum Christum Filium tuum, qui tecum vivit et regnat Deus per omnia saecula saeculorum: amen.

Penna, gradum siste, quoniam liber explicit iste.
   Detur scriptori non cito velle mori.«
[Col. 0777B] Sequitur in eodem Codice, sed alio, ut videtur, charactere commentarium assertum in Job, de quo satis superque dixi cap. 65.

11. Etsi autem Codex hic in Levitico, ut dixi, cum Albornoziano Bononiensi consentit, tamen notanda est quaedam transpositio sententiarum. Post indicata verba, Sed illarum figurarum veritas, pergit ms. Vat.: Christus est, cujus sanguine redempti sumus. Cum quaeritur cur azyma, sicut Judaei, non observet, etc., ut in Albornoziano usque ad populis praedicatur. Illico in Vat.: Cum quaeritur cur de sanguine agni Christianus pascha, etc., jam sic pascha celebrat, etc., 243 usque ad nunc non est peccatum. Continenter addit: Nunc vero de quibusdam caeremoniis, etc., ut initio capitis 17 in Albornoziano, usque ad desideranter [Col. 0777C] oblata. Subjungitur: In tabernaculum autem Dei, quod est Ecclesia, non compaginare semper peccatum est, etc., usque ad finem, ea in aeternum possideant. Incipiunt capitula libri Numeri.

12. Codex 628. Vaticanus chartaceus in-4 saeculi XIV aut sequentis. Rubrica: Incipit liber sancti Ysidori, qui vocatur Synonyma, id est, multa verba. Prologus: Venit nuper ad manus meas quaedam scedula (pro schedula) quam Synonyma dicunt, etc. Explicit prologus. Incipit argumentum: In subsequenti hoc libro, qui nuncupatur Synonyma, id est, in una significatione conjuncta, etc. Grialius: in unam significationem coeuntia. Post argumentum rubrica: Hic homo rationi dicit: Anima mea, etc. Item aliae similes rubricae. Homo dicit: Ratio respondet. Post librum [Col. 0777D] primum: Explicit liber primus. Incipit secundus. Consilium. Quaeso te, etc. Tituli frequentiores, quam apud Breulium. Finis: super vitam meam places. Explicit liber beati Ysidori, qui vocatur Synonyma. Interseruntur quaedam verba, quae ad recentioris alicujus epistolam videntur pertinere, Laetos nos excellentiae vestrae vehementer fecit epistola.

13. Sequuntur epistolae Clementis Jacobo: Notum tibi facio. Iterum Jacobo: Quoniam sicut a beato Petro. Omnibus episcopis, etc. Urget nos. Julio et Juliano: Oportet, fratres. Omnes has epistolas supposititias esse, inter eruditos constat. Dubitari potest de ea, quae in hoc Codice sequitur, epistola beati Dionysii ad Timotheum de morte S. Pauli apostoli, uti de aliis operibus et epistolis S. Dionysii Areopagitae [Col. 0778A] nomine inscriptis, quae in doctorum hominum inter se dissentientium disceptatione versantur. Succedit opusculum anonymum, et sine titulo, quo agitur de cultu Deiparae, et sacrarum imaginum, more scholastico: Pro parte negativa primo arguitur, etc. Adjunguntur quaedam alia de religione.

14. Deinde epistola Jacobi Lulinei ad Joannem Barocium episcopum. De Lulineo nihil nunc occurrit quod moneam. Barocius per me fuerit Joannes ille Barrocius, de quo pauca Fabricius in Biblioth. med. Sequitur narratio de colloquio inter Philippum christianum et Theodosium Hebraeum, tempore Justiniani imperatoris. Opus apocryphum. Hebraeus asserit, in quodam commentario Hebraeorum 244 de sacerdotibus Jesum filium Dei et Mariae Virginis inter [Col. 0778B] sacerdotes relatum inveniri. Contra putidam hanc fabellam exstat tom. XIX Bibl. Patrum Lugd. pag. 728: Confutatio Judaicae cujusdam imposturae de legali Jesu Christi sacerdotio ex Suida desumptae, per Joannem Hentenium Mechliniensem, Hieronymianum. Alia in hanc rem congerit Fabricius tom. I Codic. Apocryph. Novi Testamenti pag. 371.

15. Postea hymni ad pluviam petendam: Squalent arva soli. Ad serenitatem poscendam: Obduxere polum. Tempore belli: Tristes nunc populi. Alius: Saevus bella serit. Hi hymni exstant in Breviario Mozarabico, et sancto Ambrosio in Hymnario Ven. Thomasii ascribuntur: sed in nostro Vaticano Codice non eodem atque Synonyma charactere descripti sunt. Recentioris quoque manus est Oratio [Col. 0778C] Leodrisii Cribelli coram Pio II. Duo Leodrisii Cribelli in bibl. med. Fabr. cum notis Mansii commemorantur; sed eorum opera confusa sunt, neque hujus orationis fit mentio. Adduntur alia: opusculum anonymum de diphthongis Latinis: Diphthongi, quibus veteres. In fine:

Hos serves, cupio, diphthongos mille per annos.
Ut nostri possis reminisci semper amoris.
Brevis tractatus de indulgentiis, auctore De Mayronis ordinis Praedicatorum: sed corrigendum puto ordinis Minorum: nam Franciscus de Mayronis insignis theologus Minorita est, cujus Waddingus praeter alia opera refert tractatum de Indulgentiis: Istum, inquit, habeo ms., in quo quidem egregie et clare hanc materiam pertractat. Sunt plura alia miscellanea, [Col. 0778D] et in his versus elegiaci de simia, matronam defunctam referente, sive imitante: alii de fabro ferrario compatre mortis.

16. Codex 629. Vaticanus membranaceus in-fol. saeculi XII. Inscriptio sine auctoris nomine: Incipiunt Vitae, Ortus, vel Obitus sanctorum, qui in Domino praecesserunt. Praefatio: Quorumdam sanctorum, etc. Index capitum veteris Testamenti 63. Apud Grialium sunt 54, sed in Ms. praetermittitur Aggaeus capite 50. Ordo idem fere atque apud Grialium: sed ms. in textu sine explicatione historiae praeterit Micheam, Naum, Abbacuc, Zachariam, Addo, Azariam, rursus Zachariam, et Machabaeos.

17. In Novo Testamento sunt 22, primus Zacharias, ultimus Titus, uti apud Grialium. Cap. 70, [Col. 0779A] apud Grialium 71 (nam ordo numerorum continuatur) de Jacobo Zebedaei, scripsit, atque Hispaniae, etc., 245 et in occasum mundi . . . . . sepultusque est in Achaia Marmarica. In fine Veteris Testamenti: Explicit eorum qui sub Veteri Testamento fuerunt. Incipit eorum sanctorum, qui in Novo sunt. In fine operis: Explicit Obitus, vel Vita sanctorum. Quoniam vero in hoc Ms. liber de Ortu et Obitu Patrum sine Isidori nomine profertur, in Inventario nescio quis id notatum voluit: Adverte quia hic tractatus circumfertur sub nomine Isidori: in hoc autem Ms. non adest auctoris nomen. Ideo scias, quod nonnulli dubitant an sit Isidori. Verum ex omisso Isidori nomine, quod in sexcentis aliis Mss. clare exprimitur, imbecillum argumentum eruitur contra sententiam nostram de [Col. 0779B] Isidoro auctore libri, praesertim quia in hoc eodem Codice alia sequuntur ejusdem Isidori opera; et quidem Allegoriae, quae subsequuntur, sine ulla inscriptione sunt, quamvis Isidori nomen epistolae nuncupatoriae de more praeponatur.

18. Igitur post librum de Ortu et Obitu Patrum sine ullo titulo Allegoriae ita incipiunt: Domino sancto ac reverentissimo (ita frequentissime in Mss. invenio pro reverendissimo) fratri Horosio Isidorus: Quaedam notissima, etc. Sunt allegoriae Veteris et Novi Testamenti: in fine: aeternae beatitudinis resurrectione curabuntur. Explicit. Breulius: refectione saturabuntur. Grialius: aeterna beatitudinis refectione saturabuntur, ad quam saturitatem nos perducat Christus: amen. Post Allegorias est opus Bedae de Locis [Col. 0779C] sacris: Descripsi breviter finesque situsque locorum.

19. Pag. 14, rubrica: Incipit liber Praefationum Isidori episcopi Novi et Veteris Testamenti: Genesis juxta fidem, etc. Omissus est prologus, Plenitudo, etc. Opus in fine est mutilum: desinit, Joannes tres scripsit. . . Tertiam autem.

20. Pag. 17 terg. rubrica: Incipit epistola Juliani Toletanae sedis episcopi ad Ydalium Barcillonensem episcopum in libro Prognosticorum: Sanctissimo, etc. Diem illum, etc., supplicare sententiam. Explicit. Index lib. I cap. 22, lib. II cap. 37, lib. III cap. 62. Desinit: cujus nullus est finis. Explicit liber tertius: Deo gratias, amen. De hoc opere, quod in Matritensi elegantissima editione Patrum Toletanorum ad exemplar editionum Duacenae et Lipsiensis, deficientibus [Col. 0779D] in Hispania mss. Codicibus, recusum fuit, nonnulla me scribere memini in not. ad Dracontium lib. III, vers. 52. In ms. Vat. deest responsio Idalii Barcinonensis episcopi, et oratio Juliani ad 246 Deum: quae in Editis librum I praecedunt. Alioquin dignus est hic Codex, quocum editio conferatur. Juliani operi in Ms. succedit Historia ecclesiastica Eusebii, Rufino interprete.

21. Pag. 110 terg. rubrica: Incipit Chronica Ysidori: Brevem temporum expositionem, etc. In praefatione dicitur Victor Toronensis ecclesiae episcopus, pro quo Grialius recte Tunnensis. Ita Brevem temporum seriem pro generationem. Chronicon ms. desinit anno quinto Eraclii, et quarto Sisebuti. . . tunc illi consummatio sua est. Reponendum anno quarto Eraclii, [Col. 0780A] et quinto Sisebuti: sic annorum numeri saepe in hoc Ms. commutati sunt. Annectitur chronologia regum Longobardorum et imperatorum Occidentis ab Aldoloaldo ad Heinricum, qui post Curradum regnavit annos XVIII, et imperatorum Orientis ab Heraclona ad Alexium Comnenum, scilicet saeculo XI exeunte. Fortasse paulo post id tempus descriptus hic Codex fuit in Germania.

22. Pag. 115 est collectio canonum pseudo-Isidoriana. Praemittitur catalogus Romanorum pontificum, qui a prima manu pergit usque ad Honorium II, Callisti II successorem, ad pontificatum evectum anno 1128. Secunda manu additur de Honorio: Sedit ann. V, m. II, dies 3. In inventario bibliothecae Vaticanae indicatur pag. 212 Damasus [Col. 0780B] natione Romanus; sed revera in Codice aperte legitur, Damasus natione Spanus. Post catalogum Romanorum pontificum rubrica est: In nomine Domini nostri Jesu Christi incipit praefatium sancti Isidori libri hujus, cujus haec sunt capitula: Isidorus Mercatus servus Christi, etc. Ultimo loco descripta est synodus Urbani II Placentiae habita anno 1095. De hoc Codice agunt Ballerinii de antiq. canon. Collect. pag. 235. Ex eodem paucas quasdam varietates scripturae excerptas proferam ad Allegorias, Prooemia, Chronicon, et praefationem collectionis canonum pseudo-Isidorianae inter appendices.

23. Alii sunt Codices Vaticani collectionis canonum, conciliorum; et epistolarum decretalium sub Isidori nomine, quamvis in rerum ordine, copia et [Col. 0780C] delectu multum inter se varient, ut Codices 630, 631, 1340, 1349. In inventario ad Codicem 630, haec affixa est nota: Quod Isidorus collectionem canonum peregerit, ait Gesnerus, in sua Bibliotheca; referri tamen a Joanne Gersone. Tu vero addas, hoc idem referri ab Hincmaro episcopo Remensi, quem habes 247 infra inter concilia num. veteri 1891, sub cap. 32 de Hispanis conciliis in fine.

24. Codex 632 Vaticanus membranaceus in fol. saeculi XIII, aut XIV, charactere magno et claro, paucis neque obscuris litterarum compendiis, nullis punctis supra i. Rubrica: Epistola Ysidori ad Masonem episcopum: Domino sancto meritisque beato fratri Masoni episcopo Hysidorus episcopus: Veniente, etc. . . Nicetio. Desinit, aut potior exstat auctoritas. [Col. 0780D] Data sub die pridie kal. Martiarum anno tertio regnante domno nostro gloriosissimo Witterico rege. Eodem charactere annectitur: Si quis, vel si qua adulterium commiserit, septem annis oportet perfectionem consequi secundum pristinos gradus. Subinde rubrica: Incipit liber primus sancti Ysidori, qui dicitur Sententiarum. Index lib. I cap. 31, lib. II cap. 43, lib. III cap. 68. Desinit, non quos coelestis aula laetificandos includit. Explicit liber tertius sancti Ysidori. Sequitur Diadema monachorum Smaragdi: Hunc modicum, etc. . . gaudium habere mereamur: amen. Quem libellum Smaragdus de diversis virtutibus collegit, et ei nomen Diadema monachorum imposuit, quia sicut diadema gemmis, ita et hic libellus fulget virtutibus. Nihil aliud additur in hoc Codice.

[Col. 0781A] 25. Codex 633 Vaticanus membranaceus in 4 saeculi X, litteris mediocris formae, et claris, diphthongis conjunctis, quae alicubi desiderantur, paucis nexibus, et qui facile intelliguntur. Rubrica, Incipit liber primus S. Ysidori, alia sequebantur, quae deleta nunc sunt. In capite paginae recentiori manu, Isidorus de summo Bono. Non est index capitum, sed rubrica capitis ultimi libri primi exhibet numerum 31. Postea: Incipit liber Sententiarum secundus sancti Ysidori. Caput extremum 44, Incipit liber tertius sancti Ysidori. Caput ultimum 66 desinit laetificandos concludit. Explicit liber tertius, qui dicitur Sententiarum sancti Ysidori.

26. Codex 641 Vaticanus membranaceus in fol. saeculi IX aut X. In primis paginis opus mutilum [Col. 0781B] Albini magistri de Vita S. Martini. Finit, pietates laetantium, praestante Domino nostro Jesu Christo, etc. Pag. 3: Incipit praefatio domini Bedani super Apocalypsin. Ita nomen Bedae in Mss. nonnunquam occurrit; sed fortasse magis ex consuetudine eorum temporum esset Bedanis, ut multa erant hujusmodi nomina apud Hispanos, Cixila, Cixilae, vel Cixilanis, Suintila, Suintilae, vel Suintilanis, etc

248 27. Sequuntur quaedam opuscula Fulgentii, Augustini, Ferrandi diaconi, Victoris, Fastidiosi Ariani, cujus sermo exstat inter edita Fulgentii opera; et post Fulgentii epistolam sive librum de Regula verae fidei ad Petrum, qui perperam ab aliis Augustino tributus est, pag. 93 sunt Versus cujusdam de beato Fulgentio: Cum studiis renitere sacer [Col. 0781C] cum gliscere sacris, etc. Videntur hi versus esse Immonis exscriptoris ex versu: Bermundo famulo manibus qui tradidit Immo. Quisnam autem est iste Immo? Praestaret, catalogum librariorum veterum, sive exscriptorum, quorum nomina ad nos pervenerunt, ab aliquo confici, ut de aetate plurimorum Codicum judicium ferre posset. Fortasse multa ejusmodi nomina, quae ego obiter notata habeo, postmodum proferam. Interim animadverto mentionem Immonis librarii fieri in Thesauro anecdotor. Pezii praefat. tom. I, num. 64, ubi recensetur Codex nongentorum annorum, Homiliae Origenis, in cujus fine id expressum est: Ego itaque in Dei nomine IMMO scripsi librum istum, non mea dignitate, sed Dei gratia; sed tamen presbyter. Fratres vos, qui [Col. 0781D] legitis in istis voluminibus, et invenietis ubi opus est ad emendandum, non me maledictis [Forte, maledicatis] sed eum omni diligentia emendetis, et pro me indigno peccatore orare dignemini. Valete in Domino evis [Forte, aevi, vel aeviternis] temporibus. Salutet vos Christus pius vester diu. Ex his probabilis eruitur conjectura, Immonem hunc ipsum exscriptorem esse Codicis nostri Vaticani, saeculo scilicet IX, aut seq. Mabillonius in Annalibus Benedictinis plures Immones commemorat; sed quisnam, aut an aliquis eorum in exarandis libris operam collocaverit, ex eo non colligitur.

28. Pag. 98, eodem charactere: In nomine Domini incipit liber Officiorum sancti Isidori episcopi: [Col. 0782A] Domino meo, etc. Quaeris a me. Index libri I capitum 44. Explicit capitulatio. Incipit liber primus Officiorum Isidori: Ea, quae in officiis. Caput ultimum 44 inscribitur, De esu carnium, vel piscium; apud Grialium et Breulium, de carnium usu, vel piscium. Finit, nec apostoli vetuerunt, ut Grialius, pro quo Breulius prohibuerunt. Succedit sine ullo titulo liber II Quoniam origines. Tabula capitum 26. Ultimum, quod apud Grialium est 27, De manus (alii manuum) impositione, vel confirmatione, desinit, ut apud Grialium: Haec sunt parva ex multis . . . percepisse doctrinis. . . sententiis firmaretur. Grialius addit, Ora pro 249 me; et pro parva habet pauca, et praecepisse doctrinas pro percepisse doctrinis. Praeferenda tamen videtur scriptura Codicis. Alia inter [Col. 0782B] varias lectiones annotabo.

29. Illico rubrica. Explicit liber II. In Christi nomine incipit liber Isidori Senioris Primorum (lege Prooemiorum) de libris Novi ac Veteris Testamenti. Plenitudo Novi Testamenti . . . parva prooemia narrationum subjiciamus. Explicit praefatio. Incipit textus libri tertii. Genesis juxta fidem, etc. Desinit, et flumen baptismi mundum, lignumque vitae domini nostri Jesu Christi. Explicit liber tertius Primorum. Incipit IIII de Ortu, Vita et Obitu Patrum: Adam protoplastus et colonus; non procedit nisi ad caput de Joseph: ob invidiam venditur factus humilis usque. Hic deficit liber de Ortu et Obitu Patrum, qui sine ulla controversia Isidoro tribuitur, cum post duos Officiorum libros Prooemia liber III Isidori dicantur, et eodem contextu [Col. 0782C] opus de Ortu et Obitu Patrum liber IIII. Ex libro Prooemiorum nonnullas variantes lectiones excerpsi, et caput integrum de Esther, quod ab Editis abest, descripsi. Quid autem est quod Prooemia adeoque libri Officiorum et de Ortu et Obitu Patrum Isidoro Seniori tribuuntur? In inventario bibliothecae Vaticanae haec legitur notatio: In hoc Ms. adest SENIORIS, videas an JUNIORIS. Id spectat ad controversiam cap. 16 expositam de diversis Isidoris. Hispalensi nostro Isidoro Senioris magis quam Junioris nomen congruit, si cum altero Hispano Isidoro comparetur. Hispani veteres nullum Isidorum Hispanum Hispalensi antiquiorem agnoverunt: itaque postquam Isidorus Pacensis saeculo VIII florere coepit, hunc Juniorem, illum Seniorem appellarunt. Propterea [Col. 0782D] censeo Codicem hunc Vaticanum ex exemplari aliquo Hispano descriptum, in quo Isidorus Hispalensis dictus fuerit Senior, collatus cum Pacensi.

30. Post pauca quaedam, ut dixi, ex libro de Ortu et Obitu Patrum, eodem charactere sequuntur haec opuscula: Admirabile de nostri Salvatoris imagine miraculum: Apud Caesaream Cappadociae. Tum miraculum in Vita S. Hieronymi. Vita S. Hieronymi. Sermones S. Joannis Chrysostomi, qui indicantur 45, sed in Codice solum exscribuntur undecim.

31. Codex 650. Vaticanus membranaceus in fol. parvo, saeculi XII, mutilus initio. Post quasdam missas de feriis ritu Romano rubrica: Sequuntur autem missae S. Augustini episcopi omnium feriarum, 250 quas quia non inter alias reperimus, seorsum [Col. 0783A] posuimus. Feria prima. A. Fac mecum, Domine, signum in bono . . . P. Inclina Domine, etc. Etiam hae missae imperfectae sunt.

32. Tabula operum indicat Alcuinum de Trinitate, quaedam opuscula Augustini, Hieronymi, etc., et num. 19, Incipit liber unus de Conflictu vitiorum atque virtutum, qui fortasse erat liber hoc titulo inter Isidori opera relatus, sed nunc a Codice abest, quod veteri manu suo loco notatur. Adduntur alia: Collatio abbatis Serapionis de octo Vitiis principalibus. Excerpta ex Gregorio Magno. Item de activa et contemplativa Vita expositio beati Gregorii de Job, quae diversa est ab opusculo ejusdem fere argumenti Isidoro ascripto, de quo cap. 85.

33. Fol. 108 titulus, Super Cantica canticorum: [Col. 0783B] Postquam a paradisi, etc. Post prologum, Osculetur me osculo oris sui. Angelos ad eam. Desinit, id est, electis meis similem te attendi. Deest in textu nomen auctoris, sed in tabula operum initio sic indicatur: Gregorii de Canticis canticorum homiliae duae. Ac revera Gregorio Magno hic commentarius a Maurinis vindicatur de quo dixi cap. 65. Post commentarium sunt versus, Has rogo, etc., qui in nova editione Matritensi versibus, bibliothecae Isidori subjuncti sunt: sed hic reperiuntur magis integri et correcti, ut adverti cap. 81.

34. Succedunt epistola Hieronymi ad Damasum; Origenis, etc., Translatio tractatus Origenis in epithalamicis: Quomodo didicimus. Fol. 121, sermo S. Augustini ad omnes, maxime monachos et viduas: [Col. 0783C] Frequenter semper diximus. Fol. 139, liber acephalus de Compunctione cordis; desinit, insatiabilem pulchritudinem tuam. Gloria Patri, qui salvavit nos, etc. Numero 59 indicantur Basilii monita; in textu titulus: Incipit Basilii ad monachos: Audi, fili, monitionem patris tui. Fol. 98 terg. alio charactere recentiori: Incipit Vita S. Egiddi confessoris: Sanctorum quidem.

35. Hac in parte Codex est superscriptus, scilicet Vita S. Egiddi superscripta est, deleto priori scripto. Itaque opera in tabula initio voluminis post monita S. Basilii indicata desiderantur, quia ab aliquo erasae e membrana litterae fuerunt, ut aliud super exscriberet. Index num. 74 referebat: In Christi nomine incipit Synonyme lib. primus S. Hysidori Hispalensis [Col. 0783D] episcopi, et Sermones duos (sic). Dolendum est non tam Synonyma quam duos hos sermones, qui Isidoro 251 ascribi videntur, imperitia vel avaritia librarii periisse, qui Vitam S. Egiddi scribere jussus, aut sua sponte aggressus, puras membranas coemere noluerit.

36. Codex 657. Vaticanus membranaceus in fol. charactere scholastico, sive in scholis usitato, cum rubricis ac litteris versicoloribus, saeculi XV circiter. Libri Anselmi de Veritate, de libero Arbitrio, de Conceptu Virginali. Homiliae Bedae. Menologium Anselmi. Liber pro insipiente. De incarnatione. Liber Anselmi de Processione Spiritus sancti. Ejusdem de Sacrificio. Alia ejusdem Anselmi, Cur Deus homo, Enchiridion, etc. Libri XV Augustini de Trinitate, [Col. 0784A] libri IV de Doctrina Christiana: Libros de Doctrina Christiana, etc., ejusdem Augustini, sed sine auctoris nomine. Libri IV Damasceni de orthodoxa Fide. In fine, Explicit Damascenus.

37. Subnectitur opus Sententiarum Isidori in hunc modum: Incipiunt capitula libri I, II vel III, et recenti manu perperam correctum et III. Ad marginem, Incipiunt capitula Ysidori de summo Bono. Libri I sunt capita 31, libri II cap. 44, libri III cap. 65. Desinit, laetificandos includit. Quamvis solum ad marginem opus Isidoro ascribatur, tamen idem nomen occurrit, ut in caeteris editis, cap. 1 libri III: Miserere, Domine, misero Ysidoro. Titulum de summo Bono recentioris aetatis esse satis perspicuum est. Nihil peculiari animadversione dignum occurrit, nisi forte [Col. 0784B] quod locus in Editis fere corruptus lib. II, cap. 6, ut infimis et exterioribus delectentur, ita in Ms. legitur, ut in infima et exteriora delectentur.

38. Sequitur opus de Spiritu et Littera, Quoniam dictum est mihi. Aliud de Gratia et libero Arbitrio hoc initio: D. G. abbati Theodici Fr. S. (forte pro S. est B.) Opusculum de Gratia et libero Arbitrio, quod illa, quam scitis, occasione aggressus sum, etc. Ultimo loco sunt Retractationes S. Augustini. Codex totus miscellaneus, ut per se patet.



252 CAPUT XCV. Alii 5 Codices mss. veteris bibliothecae Vaticanae describuntur. Rodericus Sanctius de Arevalo, et Alfonsus de S. Maria episcopus Burgensis laudati. Veteres expositiones missae. Curiosa quaedam de Leucio Apocryphorum auctore. Homiliaria et Lectionaria antiqua describuntur.
[Col. 0784C]

1. Codex 939 Vaticanus chartaceus in fol. saeculi XVI rubricis, ac prima littera aurea versicolori ornatus. Quaedam Augustini de Ancona. Ejusdem Super facto Templariorum an liceat secularibus illos invadere. Libri Hieronymi et Gennadii de Vir. illustr. Liber Plinio in multis Mss. affictus, de Vir. illustr. Proca rex. Tractatus Rabani De numerorum commendatione Allegoria, etc. Numerorum ratio. Finit Centum quadraginta quatuor millia . . . non est inventum mendacium. Isidori de Numeris liber in hoc eodem argumento versatur, ut exposui cap. 63. Succedunt haec in Codice. Liber de Sapientia sanctorum, sine auctoris nomine, qui initio in tabula operum dicitur [Col. 0784D] Bonaventura; sed recentiori manu ad marginem notatur, editum a Wadingo Romae fuisse anno 1655 nomine Joannis Gualensis. Petrarchae opus, Quot fuerint Hercules. Sermo in die Veneris sancti, qui B. Bernardi in indice dicitur: incipit Quis dabit capiti, etc.

2. Pag. 146 titulus: Quaedam dicta pulchra S. Ysidori contra Judaeos, et de passione Christi. Scilicet quaedam sententiae ex Isidori libro ad Florentinam de Passione Domini, hinc inde excerptae.

3. Post haec ex Isidoro excerpta, alia Bernardi in libro de Contemptu mundi contra malos ecclesiasticos, Speculum virginitatis, et normula vitae apostolicae Hieronymi. Bernardus de nova militia ad Hugonem. Vita B. Silvestri papae, auctore Eusebio Caesariensi, [Col. 0785A] interprete Rufino. Alia spiritualia opuscula Epistola S. Catharinae de Senis ad quemdam Fratrem: Scribo vobis, etc.

4. Pag. 125. Dialogus super excellentia et dignitate curiae Romanae super caeteras, etc., contra eos qui eam diffamant: Complures esse scio. Panegyricus Latini Pacati Theodosio dictus: Si quis unquam. Liber Facetiarum Poggii. Ruffus Sextus: Rerum gestarum.

253 5. Oratio episcopi Burgensis in concilio Basileensi: Cum in publica: quae auctoris, ut mihi videtur, manu correcta est. Epistola Francisci de Angularia comitis Aversi, detenti in Castro Sancti Angeli, missa episcopo Ovetensi, Castellano: Quanquam ex hac tua maxima pietate. Gratias agit Castellano. Epistola Castellani responsiva: Redditae [Col. 0785B] sunt mihi; quae pulchra et docta est. Castellanus Comitem consolatur. Longum esset et a meo instituto alienum omnia scripta quae occurrunt singillatim explicare, certosque auctores designare, quamvis et id mihi interdum jucundum esset et aliis fortasse non ingratum. De scriptoribus tamen Hispanis qui se mihi offerent, pauca indicare, cum alioquin illi exteris non ita sint vulgo noti, neque me pigebit, neque alii, ut opinor, id a me peculiari quadam ratione fieri gravate ferent. Episcopus iste Ovetensis est Rodericus Sanctius de Arevalo, Praefectus arcis Sancti Angeli, de quo praeter alios cardinalis Quirinius in appendice ad Vitam Pauli II, pag. 169, erudite agit. Marchantius quoque in suo Dictionario longum operum Roderici catalogum [Col. 0785C] contexuit. Si quis tamen collectionem omnium ejusdem operum edere in se susciperet, quod fortasse utile esset, bibliothecam Vaticanam, quae multos ac praeclaros ejus libros mss. continet, consulere in primis deberet. Episcopus Burgensis, cujus paulo ante oratio laudata est, insignis quoque scriptor est saeculi XIV. Alfonsus de S. Maria, sive de Carthagena, filius Pauli episcopi itidem Burgensis. Uterque meritis laudibus celebratur in Hispan. sacr., et in Biblioth. vet. Hisp. Nic. Antonii, qui orationem ejus in concilio Basileensi habitam indicat ex ms. Vaticano 232.

6. Codex 1146 Vaticanus membranaceus in fol. saeculi X circiter. Rubrica: Incipit liber Officiorum, qualiter missa Romana celebratur. Notatur, editum [Col. 0785D] hoc opus in Ordine Romano Ferrarii 1591, sed in quibusdam discrepare. Initium: Primum omnium observandum est VII esse regiones ecclesiastici ordinis urbis Romae. Desinit, et intrant in secretarium. Ibi nota recens: Hucusque in editis. Rubrica: »Incipit ordo ecclesiasticus Romanae Ecclesiae, qualiter missa celebratur. Incipiunt eclogae de ordine Romano et de quatuor orationibus episcoporum, sive populi in missa:« charactere nigro »in missa,« sed eadem veteri manu: »Incipiunt capitula sequentis opusculi: Praenotamus.«

254 7. Est quaedam Expositio missae. Inter alia quaeritur: Cur masculi ad australem partem, feminae ad borealem stent? Respondetur fragiliorem sexum constitui debere in aptiore loco, ut angelus Apocalypsis [Col. 0786A] pedem dextrum super mare, sinistrum super terram posuit. Fortiora etenim membra in majoribus periculis, alteora (Forte, altera) in competentibus sistuntur. Post alia: Cur sit diaconus in ambone versus ad meridiem? In margine nota alterius manus, sed antiquae: Apud nos contra Aquilonem; quia contra illum loquitur, qui dixit: Ponam sedem meam ad Aquilonem. Haec ad veteres ritus illustrandos prodesse poterunt.

8. Refertur canon missae fere ut nunc est in usu, de quo dixi cap. 84, et alia Expositio Missae: Primum in ordine missae, etc., ut ibidem dixi. In hac missa notanda sunt haec Canonis verba: »Una cum famulo tuo papa nostro, quia enim ipse vice apostolica caput est Ecclesiae, ideo primus nominatur in [Col. 0786B] hac prece. Et antistite nostro, etc.« Desinit: »commendavit Apostolus.« Sequitur »de sacramentis Ecclesiae. Sunt autem sacramenta Ecclesiae baptismum et chrisma, corpus et sanguis: quae a SECRETIS virtutibus, vel SACRIS sacramenta dicuntur.« Petita haec sunt ex Isidoro, lib. VI cap. 19, de quorum explicatione contra Binghamum disserui cap. 30.

9. Pag. 19, alia brevis Expositio missae: »De ordine missae: Primum autem in celebratione missae:« desinit: »licentia eundi, peracta missa.« Rubrica: »In Domini (vel Dei) nomine pauca ex auditorum (sic) virorum voluminibus excerpta. Incipiunt capitula de Catholica Ecclesia et ejus ministris, et de baptismatis officio. Ista capitula a Palatio Aquisgrani venerunt. Ecclesia Graecum est.« Notatio recentis [Col. 0786C] manus: »Haec excerpta sunt ex Hrabani Mauri Institutione clericorum edita.« Sed cur non ex Isidoro lib. VIII Etymol., cap. 1, quod ita incipit, Ecclesia Graecum est? Rabanum ipsum Isidori scripta compilasse, constat.

10. Pag. 20 terg., alia missae Expositio: Dominus vobiscum. Salutat, etc. Haec est missae expositio in nonnullis Mss. Isidoro ascripta, ut exposui cap. 84.

11. Sequuntur capitula Theodulfi episcopi edita apud Sirmondum tom. II Conciliorum Galliae. Quaedam Walafridi. Anonymi expositio orationis Dominicae: Quomodo vocatur haec oratio. Alia de sacramentis, de diversis ritibus, de missa: citatur Beda.

255 12. Pag. 62 rubrica: Incipit de baptismo et omni ejus ordine juxta indaginem catholicorum: [Col. 0786D] Baptismi sacramentum si prima repetens ab origine pandam, baptizavit Moyses, etc. Cap. 2, Baptizavit et Joannes, sed non ex toto. Cap. 3, Baptizavit Jesus primum in Spiritu Sancto. Ita alia capita. Cap. 10, rubrica: De cathecumenis Ysidorus. Cap. 12, De salis acceptione Ysidorus. Cap. 20, De abrenunciatione Ysidorus. Haec tria postrema capita desumpta sunt ex lib. II Officior. cap. 21; illa autem priora de baptismo ex cap. 25 ejusdem libri secundi.

13. Pag. 66 rubrica: »De ordine ad fidem venientium, quorum primus gradus est catechumenorum, secundus competentium, tertius baptizatorum. De catechumenis Ysidorus.« Ita: »De exorcismis Ysidorus. De salis acceptione Ysidorus.« Haec omnia ex eodem Isidori libro excerpta sunt

[Col. 0787A] 14. Succedit opus Amalarii de Ordine et Causis ecclesiasticorum officiorum, de quo plura Fabricius in Biblioth. med. post Mabillonium. Hoc exemplar desinit, bibendo redimamur. Explicit liber Officiorum. Deo gratias: amen. Amalarius, ut hoc obiter notem, Isidorum nostrum excitat lib. III cap. 2. Ipsa (Ecclesia) vocatur Kyrica, quia est dominicalis . . . ipsa vocatur basilica, vel regalis, etc. Unde Isidorus: Basilicae prius vocabantur regum habitacula.

15. Codex 1267 Vaticanus membranaceus in fol. max. saeculi XI exeuntis, aut XII incipientis. Tituli rubricati: characteres majusculi versicolores et variis figuris ornati. A Gregorio XII, anno 1577, hic Codex bibliothecae Vaticanae fuit donatus. Homiliae et Sermones. Homilia Remigii episcopi, Nomine [Col. 0787B] Orientis. Aliae Augustini, Leonis, plurimae Bedae, nonnullae Fulgentii et Hilarii. Fol. 89 terg. rubrica: Sermo beati Ysodori (sic) episcopi de Natali Domini. Alius titulus charactere nigro, veteri etiam: Sermo beati Isidori ep. de Nat. Incipit: Natalis Domini dies ea de causa, etc. Est caput 26 libri I Officiorum: desinit, natus est Christus. Apud Breulium est caput 25, ubi legitur, Cujus susceptae incarnationis, cum in ms. et apud Grialium legatur Cujus susceptae carnis.

16. Pag. 117 Sermo S. Joannis Chrysostomi: Prophetas, etc. Pag. 121: »Incipit prologus de Vita et assumptione beati Joannis apostoli et evangelistae. Melito servus Christi episcopus Laodiceae universis episcopis catholicorum in Domino aeternam salutem. [Col. 0787C] Volo, fraternitatem 256 vestram esse sollicitam de Leucio quodam, qui scripsit apostolorum Actus, Joannis apostoli et evangelistae, S. Andreae et Thomae apostoli: qui de virtutibus quidem, quas (Ms. quae) per eos Dominus fecit, vera dixit: de doctrina vero multa mentitus est. Dixit enim, docuisse eos duo principia, etc. Incipit Historia: Secundam post Neronem persecutionem, etc.« Ad marg. Lectio I. Leucius iste, de quo hic agitur, sive, ut alii vocant, Seleucus, est scriptor ille apocryphorum, qui discipulus diaboli dicitur in decreto Gelasiano de libris recipiendis et non recipiendis, quod append. 5 ad Sedulium ad mss. Codices recensitum notis illustravi. Gerh. Joannes Vossius de Genealog. Christi p. 34, de hoc Codice videtur loqui: »Caeterum Seleucus [Col. 0787D] iste etiam memoratur Melito Laodicensi episcopo praefat. in Vitam S. Joannis evangelistae, quae necdum edita, sed in Vaticana atque aliis exstat bibliothecis, sive Melitoni episcopo Sardensi (neque enim alius is existimandus), libro de transitu B. Virginis tom. VII Biblioth. Patrum.«

17. Fol. 132 terg. rubrica: Incipit sermo S. Severiani episcopi de Innocentum (sic): Zelo, quo tendat, etc. In Bibl. med. Fabricii haec lego: Severini abbatis sermones in natali SS. Innocentum in bibl. Sangermanensi memorat Cangius. In nostro Ms. Severianus episcopus nominatur: sed idem auctor esse videtur, cujus fortasse etiam est opusculum saepe editum inscriptum, Doctrina Severini episcopi, incertae scilicet sedis et aetatis.

[Col. 0788A] 18. Pag. 139, Incipit Vita S. Silvestri: Silvester igitur urbis Romae episcopus cum esset infantulus, etc. Pag. 193, ad textum Evangelii Joannis est imago S. Joannis Baptistae agnum manu tenentis. Pag. 258 terg. finis homiliae S. Gregorii Magni in Evangelium, Designavit Dominus, in haec verba: »quod accepistis, parate. Sed ista, quae dicimus, melius apud vos orando quam loquendo obtinemus. Deus, qui nos pastores in populo vocare voluisti, praesta, quaesumus, ut hoc, quod humano ore dicimur, in tuis oculis esse valeamus. Per Dominum nostrum.«

19. Codex 1268 Vaticanus membran. in. fol. max., ejusdem, ut videtur, characteris ac praecedens. Homiliarium ac lectionarium, uti in volumine praecedenti. [Col. 0788B] In nonnullis verbis signum penultimae syllabae corripiendae aut producendae perinde ut in nostris breviariis apponitur, sed a recentiori manu. Puncta vero, interrogationem 257 indicantia, primae sunt manus. Incipit a dominica Septuagesimae: Nescitis quod hi qui in stadio currunt, etc. Volens et desiderans egregius praedicator, etc., sine auctoris nomine. Sequuntur sermones Joannis Constantinopolitani, Hieronymi, Bedae, etc. Fol. 37, rubrica: Sermo de eodem jejunio beati, ut putatur, Ambrosii: Sanctae Quadragesimae rationem, cujus hodie initium celebramus.

20. Fol. 44. Sermo S. Fausti episcopi de jejunio: Rogo vos et admoneo, fratres charissimi. Fol. 79, terg. ad evangelium Matthaei Ecce mulier Chananaea [Col. 0788C] pictae sunt imagines Salvatoris, duorum apostolorum, mulieris Chananaeae, et filiae hujus, a daemonio vexatae. Pag. 122 terg. Sermo S. Severiani: Magnificentissimi principis nostri nunc pagina loquebatur. Fortasse legendum Severini, de quo ante dixi, et conferri potest Mansius ad Bibl. medic. Fabricii Fol. 123 terg. Ex commentario Remigii: Scriptum est quod Abraham duos filios habuit. Non sine causa. Fol. 131. Unde supra sermo S. Severiani episcopi: Hodie beatus evangelista filium viduae. Fol. 167. Sermo S. Augustini episcopi in vigilia Osannae: Postquam Dominus quatriduanum.

21. Fol. 185 terg. rubrica: Incipit praefatio sancti Ysidori episcopi testimoniorum Scripturarum de passione Christi: Dominae sanctae sorori Florentinae [Col. 0788D] Hysodorus (correctum Hysidorus) quaedam, etc. In Ms. est praenunciata, pro quo Breulius pronunciata. Desinit prologus, imperitiam reprobet: alia omittit. Rubrica: Incipiunt testimonia Scripturarum: Sic praedixerat Hieremias ex persona Domini: Praevaricatione praevaricata est. Ita incipit cap. 19 lib. I contra Judaeos. Sunt testimonia hoc et seqq. capitibus contenta usque ad finem cap. 50 lib. I: Circumaedificant adversum me, ut non egrediar; sed quaedam Isidori verba praetermittuntur.

22. Fol. 225 in feria VI Parasceves rubrica: Unde supra sermo S. Severiani episcopi videtur: Convenientes ad stationem Ecclesiae matris. Fol. 235 rubrica: Incipit sermo beati Rom. De vespere sabbati: Quomodo juxta Matthaeum. Ignotum mihi, an Romanus [Col. 0789A] iste, si tamen Romanus legendum, aliquis sit ex Romanis illis qui in Bibl. med. Fabricii commemorantur. Post hanc homiliam fol. 233, terg. rubrica: Incipit Vita beati Gregorii papae: Gregorius genere Romanus, arte philosophus. Ubi haec occurrunt: Nam ab eisdem fratribus 258 enixe rogatus, maximeque a Leandro Hispaniensi [Forte, Hispalensi] episcopo pro causis Wisigotharum (sic) legatus eodem tempore Constantinopolim venerat, compulsus est, ut librum Job multis involutum mysteriis enodaret. Auctor Vitae est Paulus Diaconus. Ea exstat edita tom. IV Operum S. Gregorii editionis Maurinae, ubi legitur Leandro Hispalensi, et pro causis Wisigothorum.

23. Fol. 241, rubrica: Incipiunt capitula de Vita et miracalis beati Benedicti abbatis: Fuit vir vitae [Col. 0789B] venerabilis gratia Benedictus, etc. Dialogus sancti Gregorii, etc. Ultimo loco est homilia S. Ambrosii in Annuntiatione: Missus est angelus Gabriel, etc.

24. Codex 1269 Vaticanus membr. in fol. majori. Homiliarium et Lectionarium, ut duo praecedentia, eodem vel simili charactere. Rubrica: Sermo beati Ambrosii de natali martyrum post pascha. Sequuntur alii sermones, in natali sanctorum Cantianorum S. Ambrosii, in natali S. Georgii, S. Andreae, S. Barbarae, S. Nicolai Patarensis, majoribus litteris: sed hic postremus imperfectus est. Succedunt primo charactere homiliae S. Augustini.

25. Fol. 19, rubrica: Inventio sanctae crucis: Perrexit autem Helena Hierosolymam. Fol. 31. In die natali S. Joannis Baptistae, cum pictura visitationis [Col. 0789C] Deiparae ad Elisabeth, et alia nativitatis S. Joannis Baptistae. Fol. 47, Sermo S. Leonis papae de celebratione provectionis suae: Honorabilem mihi, dilectissimi, hodiernum diem. Fol. 53. Ejusdem sermo de natali apostolorum Petri et Pauli: Beatissimorum apostolorum Petri et Pauli. In prima littera sunt imagines Petri supra, Pauli infra. Fol. 75. In sancti Jacobi (festo, vel natali) Accessit. Homilia Ven. Bedae presbyteri: Dominus conditor ac redemptor noster. Fol. 77, In sancti Petri a vinculis. Expositio epistolae Bedae presbyteri de commentario super Actus apostolorum. Fol. 84, in natali S. Laurentii: Martyrium coloribus graphice expressum. Fol. 91, Sermo S. Ambrosii, unde supra: O vere beata humilitas Mariae, quae Dominum hominibus peperit. Recentiori [Col. 0789D] manu. Ambrosii Autperti. Festum inscribitur, de Domina nostra Dei genitrice Maria. Plura de hoc sermone retuli cap. 61, ubi adverti Isidorum nostrum ab auctore laudari.

26. Fol. 106. Sermo in decollatione S. Joannis Baptistae; initio pictura S. Joannis decollati. Fol. 112. In nativitate S. Mariae sermo Petri Damiani. Obiit S. Petrus Damiani anno 1072, neque multo 259 post Codicem exaratum puto. Fol. 117. In exaltatione sanctae crucis: In tempore illo postquam Constantino Augusto contra Maxentium properanti ad bellum signum sanctae crucis fuisset ostensum. Adest pictura hujus apparitionis.

27. Fol. 127. In sancti Michaelis archangeli sermo beati Gregorii papae: Angelorum quippe, et hominum [Col. 0790A] naturam. Fol. 129, rubrica: Sermo Ysidori episcopi; angelorum nomen officii est, non naturae; ex lib. VII Etymol., cap. 5: Angelorum autem vocabulum officii nomen est, non naturae: atque iisdem verbis ex lib. I Sentent. cap. 12. Deest in Ms:, dicimus post gratia. Desinit, et angelis redditam, qui est finis cap. 12 cit. Illico pag. 900, post redditam, rubrica S. Gregorii papae, unde supra: Nonnunquam, etc. Qua de re conferenda sunt quae dixi cap. 72 et rursus indicabo cum vetustissimum quantius pretii Codicem Vaticanum 3836 saeculi VII vel VIII describam.

28. Fol. 137, Kalendis Novembr. Festivitas omnium sanctorum: Legimus in ecclesiasticis historiis quod sanctus Bonifacius, qui quartus a beato Gregorio Romanae urbis episcopatum tenebat, suis precibus a [Col. 0790B] Foca Caesare impetrasset donari ecclesiae. . . Pantheon, etc. Confer Baronium ad ann. 1 Bonifacii IV cum not. Pagii ad annum 607. Deest commemoratio defunctorum. Extremo loco sunt sermones pro communibus sanctorum. S. Joannes Chrysostomus, cujus nonnulli sunt sermones, vocari solet Osaureus in hoc Codice, in quo etiam inserta est apparitio S. Michaelis archangeli ad montem Garganum.



CAPUT XCVI. Recensio 16 Codicum veteris bibliothecae Vaticanae. Miscellanea ex Patribus. Curtii de Alexandro Historia. Collectiones canonum. Plura opera veterum grammaticorum, glossaria, vocabularia, synonyma, et differentiae verborum in Mss. mirae antiquitatis.

1. Codex 1290 Vaticanus membranaceus in 4 [Col. 0790C] magno saeculi XV circiter: plura, ac varia complectitur. Stemmata consanguinitatis: versus argumenta bibliorum indicantes: Lex prohibet, etc. Excerpta ex Historiis scholasticis: Quadruplex est modus. Excerpta ex libris 260 Sententiarum Petri Lombardi: Lib. I de Trinitate, etc. Sunt quatuor libri Sententiarum in compendium redacti. Summa casuum; Simonia est. In fine: Explicit Summa casuum prosaice. Summa magistri Raimundi metrice: In summis festis ad missam dicitur una - Tantum collecta, etc. Compendium Decretorum Gratiani: Humanum genus. In indice dicitur Fr. Raimundi. Item Summa vitiorum et virtutum. Item Difficultates biblicae: hoc est, verba quaedam biblica per alphabetum explanata. Ibi Jubileum interpretatur remissionis [Col. 0790D] annus, etc., secundum Ysidorum, scilicet ex lib. V Etymol., c. 37.

2. Fol. 151 seqq. Dicta sanctorum de beata Virgine. Dicta sanctorum de diversis. Dicta Bernardi ex Soliloquiis: Agnoscam te, Domine, cognitor meus. Item liber beati Bernardi, Multi multa sciunt. Anselmi Prosologium: Eia nunc, homuncio, fuge. Epistola Fulgentii ad Reginum: Accipientes litteras tuas. Quaedam ex S. Dionysio. Liber beati Hieronymi de Nominibus Domini: Omnipotens Deus. Quaedam S. Ambrosii.

3. Fol. 184, rubrica: Incipit liber Soliloquiorum beati Ysidori. Cognosce homo, etc., ex libro II Synonymorum cap. de humilitate usque ad verba, aufer a corde fraternam offensionem prope finem capitis de [Col. 0791A] Patientia. Quaedam omittit, quaedam addit, et mutat auctor hujus excerpti, fere ut in similibus accidit.

4. Sequuntur alia opuscula, sive excerpta Hilarii, Hugonis de S. Victore, et Ferrandi. Senecae nomine liber de Virtutibus cardinalibus: Omne peccatum actio est. Praemittitur: Lucius Annaeus Seneca de Getis fuit, et locus ejus in regione Neronis, etc. Alia hujus furfuris de Seneca, cui liber Martini Bracarensis, seu Dumiensis, de Differentiis quatuor virtutum cardinalium, in aliis quoque mss. Codicibus falso ascribitur. Accedunt alia: Homilia Origenis, Maria stabat ad monumentum foris plorans: In praesenti solemnitate, etc. Quaedam herbae medicae variis coloribus expressae.

5. Codex 1344 Vaticanus membranaceus in fol. magno, charactere eleganti Gallico exaratus saeculo [Col. 0791B] circiter X. Quaedam folia extra suum locum et ordinem sunt compacta. Rubrica: »Incipit Ordinationis ordo de pravitate Dioscori Alexandrini: Posteaquam Dioscorum.« Epistolae Simplicii et Felicis. Fol. 6 terg.: »Incipiunt decreta de recipiendis libris, vel non recipiendis, scripta Gelasio papa cum LXX eruditissimis episcopis in sede apostolica urbis Romae: 261 Post propheticas et evangelicas.« Desinit, »confitemur esse damnata.« De celebri hoc Gelasii decreto plura disserui in append. ad Sedulium. Sequitur, Cujus supra Fausto, etc. Aliae epistolae Gelasii, Anastasii, Symmachi, sub quo plures episcoporum subscriptiones, Hormisdae, Joannis papae, Felicis, Bonifacii, Joannis, Agapiti, Silverii, Vigilii, Pelagii, Joannis, Benedicti, Pelagii, Gregorii (Magni) sub quo subscriptiones [Col. 0791C] episcoporum, Martini.

6. Pag. 90 terg. rubrica: »Incipiunt capitula quae ex Graecis et Latinis canonibus, et synodis Romanis, atque decretis praesulum, ac principum Romanorum sparsim collecta sunt, et Engilramno Mediomatricae urbis episcopo a beato papa Adriano tradita XIII Kal. Octobr. indictione nona quando pro sui negotii (forte, suo negotio) causa agebatur: Dei ordinationem accusat, etc.« De his Capitulis multa disserunt scriptores, qui de canonum collectionibus agunt. In nonnullis Codicibus Engilramnus, sive Angilramnus Adriano capitula tradidisse dicitur, non Adrianus Engilramno, ut in hoc Vaticano asseritur. Utrolibet modo opus supposititium creditur.

[Col. 0791D] 7. Post epistolam Vitaliani ad Georgium episcopum Syracusanum, quae desinit, cerneremus, haec est rubrica: »Incipit epistola Ysidori Spalensis urbis episcopi Laudefredo Cordubensi episcopo data. Domino sancto meritisque beato fratri Laudefredo episcopo Ysidorus episcopus: Perlectis, etc.« Desinit: »Praeparatio sacrificii.« Bis scribitur Landefredo pro Laudefredo. Sequitur alia rubrica: »Incipit epistola ejusdem Ysodori (sic) episcopi de restaurandis post poenitentiam honoribus, gradibus [forte, honorum gradibus] clericis in corporali facinore lapsis: Domino sancto, meritisque beato fratri Masonio episcopo Ysidorus episcopus: Veniente ad nos . . . Nicetio.« Desinit: »auctoritas: Data sub die II Kal. Martias anno tertio domini nostri gloriosissimi Witerici regis. Finita [Col. 0792A] epistola Ysidori episcopi.« Habentur etiam hae duae epistolae in veteri collectione canonum Cod. Vatic. 3791 et in aliis.

8. Codex 1346 Vaticanus membran. in fol. parvo. In eo est collectio canonum in septem libros distributa, ineunte saeculo XII, de qua Ballerinii de antiq. Canon. Collect. part. IV, cap. 18. Praemittitur catalogus Romanorum pontificum, ubi dicitur, Damasus natus Hispanus, etc. Pag. 15 terg. est catalogus haeresum ex Etymologiis Isidori, ut jam dictum cap. 86.

262 9. Codex 1348 Vaticanus membr. in 8 saeculi XI aut seq., exhibet collectionem canonum in quinque libros distributam, cujus, nisi fallor, Ballerinii de antiq. canon. Collect. non meminerunt. Praecedit [Col. 0792B] tractatus de Fide sanctae et individuae Trinitatis: Credimus, unum esse Deum, etc. Desinit, rationemque conjungere: quod ex initio libri de Eccles. dogmat. aliisque collectum opusculum est, ut dixi cap. 83. Post aliud opusculum de Camera Christi charactere recentiori subjungitur: Iste liber est monasterii S. Mariae de Angelis de Florentia.

10. Sequitur rubrica: »Incipit liber Excerptum ex sententiis canonum sanctorum Patrum, qui in V divisus est partibus. 1. Liber de Primatu Romanae Ecclesiae, etc. 2. De communi vita clericorum, etc. 3. De baptismate, etc. 4. De matrimonio, etc. 5. De admonitione sacerdotum, etc.« Multa sunt excerpta ex Decretalibus epistolis apocryphis. Titulus VII et ultimus libri V est de essentia animae, et quomodo [Col. 0792C] variatur propter diversos actus: ubi multa occurrunt ex Isidori non nominati libro de Differ. rer.

11. Post canonum collectionem haec est notanda rubrica: Chronica Isidori, sive, quod est verius, sanctorum Augustini et Hieronymi, incipit: Brevem temporum expositionem, etc. Desinit anno 4 Sisebuti: consummatio sua est, pro quo alii consummatio saeculi est. Quaedam adduntur, quaedam desunt, quaedam permiscentur. Cum sermo est de Adam, ad marginem eodem charactere adjungitur: Fuerunt autem omnes dies vitae Adae anni DCCCCXXX. Sic alia similia in aliis. De Constantino Magno sic habet: Constantinus Magnus imperator regnavit annos XXXI. Iste primus imperator Christianus effectus licentiam dedit Christianis [Col. 0792D] libere congregari, etc. Nescio autem unde librarius hauserit chronicon potius Augustini et Hieronymi esse quam Isidori. Cap. 77 et seq. ejusmodi Chronicon auctori suo vindicavimus: sed in hoc Codice, ut in plerisque aliis, interpolatum conspicitur.

12. Finito Chronico, haec est rubrica: Sequitur argumentum ad indictionem per tempora regum inveniendam: Anno 1. Alboini regis haec in Italia erat indictio. Desinit anno 1027. Sequitur Chronicon Romanorum pontificum, quorum postremus est Paschalis secundus. In hac quoque chronologia dicitur Damasus natus Hispanus. In fine Codicis haec est nota. Isidorus. Canon autem Graece, 263 Latine regula, etc., a societate multorum in unum. Est fragmentum ex cap. 16 lib. VI Etymol., quod in catalogo [Col. 0793A] Vaticano appellatur Fragmentum Isidori de interpretatione canonis.

13. Codex 1357 Vaticanus membr. in fol., de quo vide c. 86. Sunt excerpta ex Isidori libris Sententiarum de Regibus, etc.

14. Codex 1471 Vaticanus, membran. in fol. saeculi VIII aut IX, cujus litterae majusculae sunt vel rubrae, vel croceae, vel caeruleae, vel versicolores. Glossarium per alphabetum, initio mutilum: Incipit: »Licenter, licite. Lingurrit, lingit.« Desinit, »zephyri, venti. Zona, cingulum.« Sequitur aliud Glossarium hoc titulo: »Incipit Hermineumata prisca, qua vetustissimi populi Italiae sub Latino et Saturno usi sunt: Alieno more, alieno genere vitae, etc.« Finit: »Vidubium, qui [Forte, quae] duos maritos amant. Vulsum, [Col. 0793B] quod evellitur. Vurat (Forte, vorat) consumit. Vestibulum, limen. Vollo, luit, fovet. Mendis Codex scatet. Inter alia explicatur, Brudus, gurdus.«

15. Pag. 16, Incipit liber Ethymologiarum, id est, de proprietate sermonis, vel glossa, hoc est, hermineumata ab a. A vox dolentis est, etc. Desinit, Virgultum, silva minuta, vel virgula. Aliquid deesse videtur. Glossarium hoc copiosissimum est, in quo multa, ut videtur, ex Etymologiis Isidori sunt petita, ac fortasse inde est nomen inditum, Liber Etymologiarum. Succedit glossarium aliud acephalum verborum sacrae Scripturae. Incipit, Encaenia, nova aedificatio, vel dedicatio. Desinit, Zozamin, praeparatio in acie.

16. Pag. 98 rubrica: Incipit distantia verborum: Inter absconditum et absconsum: absconditum rationis [Col. 0793C] est, absconsum vero consuetudinis. Haec est differentia nona in libro Differentiarum Isidori editionis regiae Matritensis. In hoc Ms. opus per alphabetum procedit, sed in fine est mutilum. Desinit, Inter profugum et exsulem, et extorrem, et relegatum, et transfugam: profugus est, etc. Adjciuntur synonyma quaedam sine principio: Ductus aquae, iter, cursus. Dubium pendens, etc. Finis: Vultuosus, tristis. Ypotheca, universa substantia.

17. Pag. 127. Incipit Etimologie linguae communis, qua poetae usi sunt. Ambages, dubitationes. Ala, pars exercitus, etc. Desinit, Vocis praeconio, laude. Pag. 130. Interpretatio filiorum Jacob de Hebraeo in Latinum. Amen, vere. Ruben, Dei spiritus. Plura alia sunt simili modo ex Hebraeo idiomate in Latinum [Col. 0793D] conversa. Pag. 137. 264 Incipit interpretatio sermonum scholasticorum, id est, glossa Hieronymi presbyteri. Ab origine, a genere. Abstrusa, abscondita, occulta. Finit, Zorobabel, magister Babylonis.

18. Pag. 191. »Incipit Nomina interpretata de Haebraeo in Latino sermone, quod exposuit beatus Hieronymus: Adonai, Domine, etc.« Haec etiam alphabetica methodo. Desinit, »zizana, arseius, vel auscultante Domino. Item Praefatio. Hanc priorem luculentae interpretationis glossulam citius charaxans depinxeram, etc. Item glossa, Abgrego, segrego, etc.,« usque ad »Zizania, lolium.« Item glossa Auxiliari, etc., Quae paulo post initium deficit. Multa habet hic Codex communia Isidori Differentiis verborum et Glossariis, de quibus dixi cap. 56 et 57.

[Col. 0794A] 19. Codex 1491 Vaticanus, initio membranaceus, ubi est catena Patrum super Magnificat. Reliqua chartacea saeculi XV, ut videtur. Capri Grammatici ars: Quo ducit haec via, dicemus, non, ubi. Cato descendit, non, discendit. Desinit, stellionem dicito a similitudine stellarum. Rubrica: Agraetius. Agraetius et cum Latine scribas, per diphthongum scribendum, non, ut quidam putant, per y, Agritius. Triceni de trecentis dices, etc. Desinit, supplicia de tormentis dicimus et de precibus.

20. Rubrica: Q. Rhemnius Palaemon: Omnia nomina, etc. plenissime dicta. Rubrica: Donatus: Barbarismus est, etc., vexit ad urbes. Rubrica: Servius Nicomediensis: Oratio dicitur, etc. Contulit semen. Sequuntur Aemilius Aper: Ars est comprehensio, etc., [Col. 0794B] vitiosus, et turpissimus. Sergius Maurus Centimeter; Ilarissimo Albino, etc. Intende laborem. Pompeius: Barbarismus est, etc. barbarolexis. Metrorius: Quamquam de litteris, etc. an Melibaei? Maximus Victurinus (forte Victorinus:) Liquentes autem litterae, etc. ultra una, Sergius de Elementis: Littera dicta est, etc., cano Trojae.

21. Donatus Junior: Vox est aer, etc., cola, et commata. Albinus: Principales partes, etc. hos callidos homines et similia. Focas Grammaticus R. R. R. (sic)

Ars mea multorum es, quos secula prisca tulere,
   Seu nova te brevitas asserit esse meam, etc.
Credo nonnullos, etc., simplicitatis consecuturum. Q. Terentii Scori de Orthographia ad Theseum: Scribendi autem ratio. Mutilum opus in fine.

[Col. 0794C] 22. Hunc Codicem recensui, ut Agroetii opus indicarem, quandoquidem liber inscriptus, de Distantia verborum, Isidori nomine 265 eodem initio exorditur, eodemque in argumento versatur: de quo dixi cap. 56.

23. Codex 1558 Vaticanus chartaceus in 4 saeculi XIV vel seq. Rubrica: Incipit liber de Proprietate sermonis ex Nonio Marcello juxta seriem alphabeti: Avernus lacus, etc. Desinit, Vulpinari dictum est, etc. Aliud glossarium anonymum: Apud, juxta; Sisen. histor, l. III. Dum pristinum vitium apud ignem per sudorem corpore exhauserunt. Est glossarium ex rarioribus vocibus, et vocum significationibus constans, allegatis auctorum praesertim veterum locis: sed non procedit, nisi ad verbum ineptitudo ex Caecilio.

[Col. 0794D] 24. Pag. 160, rubrica: Incipit liber de Differentiis verborum: Abducit, producit inter, et deducit hoc interest, abducitur quis ad rem inhonestam, etc. Non servatur ordo alphabeticus. Desinit, Inter deforme, et turpe: deforme ad corpus pertinet, turpe ad crimen, vel ad animum.

25. Pag. 177, rubrica: Quaedam alia de differentiis dictionum, seu verborum: Inter polliceri, et promittere. Sunt differentiae Isidori, ut exstant in editione Bignaeana. Solum procedunt usque ad differentiam 140. Inter commodare, etc. In differentia 8. Bignaeus habet nivibusque completur: Ms. addit, aestate torret, id est, siccatur. Confer supra cap. 56.

26. Pag. 199, Incipit Pauli epitome ex Festo: Augustus [Col. 0795A] locus. Desinit: ungulatros, ungues magnos, atque aspersos (lege asperos) Cato dixit. Auctor epitomes est Paulus Warnefridi, de quo Fabricius in Bibl. med., et in Vet. latin. lib. IV cap. 6. Pag. 263. Ejusdem Pauli epistola: Divinae largitatis munere, sapientia, potentiaque praefulgido D. Karolo regum sublimissimo Paulus ultimus servulus cupiens aliquid bibliothecis addere, quia ex proprio perparum valeo, necessario ex alio mutuavi. Festus denique Pompeius, etc., desinit, ad potiora excitabit. Hac epistola Paulus librum suum dicavit: de quo anonymus Mellicensis de Script. eccles. cap. 67: Paulus vir doctus scribit inter alia librum utilissimum qui inscribitur de Significatione verborum.

27. Codex 1869 Vaticanus in fol. membranaceus [Col. 0795B] saeculi XII, ut videtur. Initio sunt quaedam ex Historia Alexandri magni, auctore Q. Curtio Rufo: Defuncto itaque Philippo, etc. Pag. 5. Incipit praefatio in libro Freculfi nobilissimi historiographi: Domino praeceptori 266 desiderantissimo. Primum D affabre pictum variis coloribus auroque insignitum. Sic aliae litterae initiales. Post praefationem versus ejusdem Freculfi, Te duce, Christe, via facilis est ire per omnes,- Quos natura negat, etc. Post librum VII Freculfi, quaedam excerpta ex historicis, et inter alios ex libro Isidori Hispalensis episcopi; Tiberius regnavit, etc. Fraculfus, sive Freculphus floruit saec. IX.

28. Pag. 91, De descriptione temporum: Prima aetas in exordio sui continet creationem mundi, etc. Est compendium chronici Isidoriani, quod exstat in [Col. 0795C] Etymologiis. Desinit, Eraclius ann. XXVII. Hujus quinto, et quarto religiosissimi principis anno Sisebuti, etc. Explicit annotatio parva de discretione temporum. Vide cap. 77.

29. Sequuntur nonnulla carmina Ausonii, non expresso auctoris nomine, et Definitiones philosophorum de omnibus rebus contra querulos sermocinandi, ubi illa est definitio Ciceronis, Nullae sunt occultiores insidiae, etc., quam ex Codice Palatino 930, cap. 81, num. 17, protuli. Pag. 95, »Visio angelica, quam ostendit Deus Guerino famulo suo. Visio Guerini prius canonici, postea monachi, quam ostendit illi Deus per angelum, et nos fratres ejus ipso narrante scripsimus, servi S. Vincentii Metis.« Finit, »vitae [Col. 0795D] clausit horam.« Quae visio an sit typis edita, ignoro.

30. Rubrica: »Miraculum leonis et asini: Quadam namque die advesperascente cum beatus Hieronymus, etc.« Sermo de decollatione S. Joannis Baptistae: »Narrat Josephus vinctum fuisse.« Pag, 101 rubrica: »Incipiunt versus: Tot tibi mala meis manibus lectissima carpsi, - Hoc calamo silvas oculis gradiens sapientium.« Ultimus: »Qui fratri ignoscit, ignoscit Christus et illi.« Auctor est Alcuinus, vel Columbanus. Certe inter utriusque poemata invenitur carmen monostichon, ut vocant, quod incipit, Haec praecepta legat: et inter alios hujus carminis versus exstat haec eadem sententia: Qui fratri ignoscit, etc., uti etiam aliae carminis, Tot tibi mala, etc. Deinde Incipiunt versus Fortunati episcopi in consolatione [Col. 0796A] defunctorum: Aspera conditio, et sors irrevocabilis horae.

31. Succedunt liber tertius, et seqq. Q. Curtii Rufi. Liber decimus explicit feliciter. Incipit ortus ejusdem Alexandri, et quomodo occidit Nectanabum et Philippum patrem suum: Aegypti sapientes, etc. Conferenda haec sunt cum iis quae Fabricius Bibl. vet. Lat. lib. II, cap. 17, de antiquitate historiae Alexandri Magni, auctore 267 Curtio, disserit. Sequuntur epistola Alexandri ad Aristotelem de Situ Indiae, et epistolae amoeboeae Alexandri et Didymi regis Bracmanorum. In editione Romana Q. Curtii anni 1590 post decem libros de Rebus gestis Alexandri Magni additur Alexandri Magni Vita ex libris Historiarum in compendium redacta, Joanne monacho auctore, [Col. 0796B] et Angelo Cospo Bononiensi interprete: sed diversum est initium ab opere, de Ortu Alexandri, etc., quod in Cod. Vatic. Q. Curtio subjicitur. Liber Joannis monachi incipit: Philippi Macedoniae regis, etc. Sequitur in eadem editione epistola Alexandri Magni ad Aristotelem de Situ Indiae in Latinitatem versa, ut ibi dicitur, a Cornelio Nepote.

32. Pag. 199. Incipit historia Apollonii regis: In civitate Antiochia rex fuit quondam Antiochus nomine, etc., alterum in bibliotheca sua posuit. Explicit historia Apollonii regis. Fabulosa est haec historia qua Apollonius iste filiam suam in stupri consuetudinem traxisse dicitur, ac mirabiles inde rerum ambages finguntur. Alio recentiori charactere in fine Codicis sunt excerpta ex gestis Alexandri, ex Claudiano, [Col. 0796C] Valerio Maximo, Trogo Pompeio, Juvenali.

33. Codex 1974 Vaticanus membran. in fol. saeculi XII, Pauli Orosii Storiarum Liber unus. In fine: Explicit liber septimus Orosii presbyteri ad Augustinum episcopum historiarum contra accusatores temporum Christianorum.

34. Sequitur chronicon Isidori, hoc titulo a recentiori manu addito: Incipit liber Chronicorum Isidori Hispalensis: Brevem temporum expositionem; alii habent seriem. Concluditur anno quarto Sisebuti: tunc illi consummatio saeculi est. Cohaeret fere cum editione Grialii: quaedam omittit, ut de Julio Caesare: Gaius Julius Caesar ann. V. Hic primum Romanorum singulare obtinuit principatum; a quo etiam Caesares appellati sunt. De Constantino ita refert: [Col. 0796D] Constantinus regnat annis XXX. Iste primus inter imperatores imperator Christianus effectus, etc. Succedunt Gesta Alexandri Magni, Aegypti sapientes, quod est initium operis in Codice Vaticano 1869, descripti. Tum epistola Alexandri ad Aristotelem de Situ Indiae. Epistola G. (Gregorii VII, ut arbitror) ad Galliae episcopos invitantis ad concilium mense medio novembri celebrandum, ut discordiae inter apostolicam sedem et regnum finem imponerent: Quantas tribulationes, etc. Via regia incedendo revocare. 268 Mentio fit Henrici regis, imperatoris, ut puto. Haec epistola inter alias S. Gregorii VII a Labbeo relatas non exstat. In fine Codicis est initium Historiae Sozomeni.

35. Initio voluminis ad Historiam Orosii apponitur [Col. 0797A] praefatiuncula de Orosii Vita: Incipit praefatiuncula in Orosio. In inventario bibliothecae Vaticanae ita indicatur: De Vita Orosii quaedam ex Isidoro de illustribus Viris; sed revera in Codice auctoris nomen non exprimitur: neque ea Vita in libro Isidori de illustr. Vir. reperitur. Ad dubia ergo, vel supposititia Isidori opera ejusmodi caput de Orosio referendum est.

36. Codex 2439 Vaticanus, in quo est commentitium commentarium beati Isidori in Aphorismos Joannis Damasceni, quod jam descriptum fuit cap. 75.

37. Codex 2902 Vaticanus chartac. saeculi XV in 4. M. Tullii Ciceronis Topicorum ad Trebatium libellus incipit: Majores nos res scribere ingressos. Pag. 25 [Col. 0797B] rubrica: Isidorus: Topica est disciplina inveniendorum argumentorum. Ex cap. 30 lib. II Etymologiarum, paucis mutatis verbis aut alio modo scriptis. Desinit, ut ingenium cadat: alii, ut cadat ingenium. Alia rubrica, Item Isidorus: Hinc ad dialecticas species: est finis cap. 28, et totum caput 29 ejusdem libri. Sequitur Boetii opus in Topica Ciceronis: Exhortatione tua, etc. Fragmenta Isidori in inventario Vaticano inscribuntur, de Topicis et definitione Logica.

38. Codex 2930 Vaticanus chartac. in 4 saeculi XV aut ineuntis XVI. Palephati fragmenta: Haec de incredibilibus scripsi. Desinit, finis vitae. Finis Palephati de historiis incredibilibus. Constantini Lascaris excerpta ex Suida. Corn. Severus de morte Ciceronis. Pedo de Germanico: Jam pridem post terga datum, [Col. 0797C] etc. Oratio M. Antonii in funere Caesaris ex Dione. Genera poetarum: Poetae alii dithyrambici, etc. Miscellanea de fabulis.

39. Pag. 62. De Vi fortunae incerti ode: Est fortuna potens invida fortibus. Victorini opusculum de Orthographia: Nunc res admonuit, etc. Consonantes litteras non germinabant, etc. Quaedam ex Cassiodorii epistolis. Vita Virgilii ex M. Valerio Probo. Notae in Bucolica Virgilii, in Georgica; desinunt in IV libro de Pado: ripae flexuosae, ut cornua sunt, cum rubrica, qua notatur esse imperfectum opus et mutilum.

269 40. Pag. 113, sine titulo excusum typis opus. Cicero Veturio suo salutem: Collegi ea verba, etc., igitur per alphabetum initium capiamus. Abditum, opertum, etc. Ad marginem notatur per ordinem litterarum loco [Col. 0797D] verborum per alphabetum. Haec sunt Synonyma, de quibus plura cap. 56. Sequuntur Differentiae Ciceronis nomine, ut ibidem dixi. Alia adduntur de psalmis, et versus finem, Leges a Romulo constitutae, ex Pomponio: Nequid nisi augurato faciunto, etc. In fine rubris litteris: Franciscus Petrarcha in pago Arguada moritur anno Christi 1379. Haec scribebantur anno 1506.

41. Codex 2951 Vaticanus chartaceus, in quo est Isidori liber de Machina mundi et de contratis ejus, hoc est, fragmenta ex libro XIV Etymologiarum, ut cap. 86 explicui. Sequitur in eodem Codice Liber de Origine juris et omnium magistratum. Facturus legum vetustarum interpretationem, etc. Tum pag. 15, Breve Chronicon ab initio mundi usque ad saeculum [Col. 0798A] VIII. In principio Deus ex nihilo creavit, etc. Finit: Berengarius imperator fuit ultimus imperator Italicus, etc.

42. Pag. 37, liber Xenophontis de Vita tyrannica et privata. Pag. 49 seqq. Quaedam miscellanea ex Cicerone, et aliis. Pag. 79 plures epistolae nomine Platonis, Lepidi, Virgilii, Alexandri Magni, etc. Aliae Francisci Philelphi, Francisci Petrarchae. Pag. 83, epistola B. Mariae Virginis ad Ginasium dilectum et condiscipulum. Inter apocryphas Deiparae epistolas non video hanc commemorari, ne a Fabricio quidem tom. II Cod. Apocr. Novi Testamenti, pag. 833 seqq.

43. Pag. 135, sententiae multiplicis argumenti e diversis auctoribus collectae, inter quos saepe Isidorus laudatur. Pag. 265, Vegii poetae carmina: Laudate [Col. 0798B] et cuncti laetas effundite voces. Alia aliorum carmina. Pag. 272, Sedulii versus ex elegia, Cantemus, hoc titulo: Sibylla Eleaspontica de Christo: Gaudia magna Dei, etc., usque ad, Credite jam miseri, adveniet Dominus. Legendum vero Sibylla Hellespontica, sive Hellespontiaca.

44. Codex 3320 Vaticanus membranaceus in fol. magno, charactere Gothico, quem cordellato dicunt, subpallido, sive parum nigro, litteris interdum rubris. Initio charactere recenti, Lexicon antico scritto in lettera Longobardica in perg. in fol. Fulv. Urs.; quo fortasse innuitur Codicem fuisse olim Fulvii Ursini; titulus, In 270 nomine Domini incipit liber Etymologiarum, id est, de proprietate sermonum, vel Glossa, hoc est, hermineumata ab A usque in Z. A vox dolentis [Col. 0798C] est, etc. Vocabularium copiosissimum, et uberius, quam aliud Codicis 1471, eodem modo incipiens. Multa sunt clare ex Isidori Etymologiis et aliis operibus petita, ut Atomos philosophi dixerunt huc illucque volitare per totum mundum, sicut tenuissimos pulveres in radiis solis apparent, et ex his dicunt oriri fruges omnes, et herbas, et arbores, atque ignem, et aquam, et universa gigni, atque constare, etc. Plura adduntur de atomis ex Etymologiis lib. XIII cap. 2. Legam tamen pulveres in radiis solis apparentes. Ex his dicunt, etc., in utroque dictionario legitur: Beatus, sapiens, vel immortalis. In hoc Cod. des. Zema, olla. Zizania, lollium. Zona, cingulum, id est, cinctorium. Zepher, venti, etc. Innuitur esse casum singularem pro favonio.

[Col. 0798D] 45. Sequitur aliud fragmentum vocabularii sine ordine alphabetico a Vayeka, id est, Leviticus ad zelus, aemulatio, invidia. Finis. Illico epigraphe. Incipit Synonyma Ciceronis ordine litterarum composita, Amor, ardor, aestus, etc., collectore aliquo imperito, ut ex multis erroribus patet.

46. Codex 3321 Vaticanus in 4 duobus columnis. Nota recentis manus: Lexicon di voce sacre e profane con alcune operette di Isidoro Ispalense, ed altri, scritto di lettere majuscule in 4 in carta pergamena, tocco dal Panormita. Ful. Urs. Initio sunt quaedam fragmenta alicujus homiliae de jejunio, quibus Codex obvolvitur, antiquissimis litteris majusculis, et charactere antiquo, sed recentiori litteris majusculis inter duas columnas legitur: Stephanus archipresbyter [Col. 0799A] bibat pro vivat. Pag. 1. Vocabularium, olim a V. C. Cajetano Marinio magna ex parte descriptum. Monachus sedens cum libro speciem docentis e cathedra exhibet. Desinit: uberta, satiata. Vulgo, populi, passim, vel omnes. Litterae quaedam rubrae in titulis. Marinius suum exemplar mecum communicavit.

47. Pag. 164, Incp. Synonima, rubris litteris, uti etiam prima verba, quibus alia synonyma subjiciuntur: tribus columnis: incipit. Acer, intentus, vehemens, atrox, concitatus, ardens. Desinit, tempus, occasionem. Pag. 176. Incipiunt Differentiae verborum Hisidori Junioris, etc., descriptae a Marinio usque ad inter fidum et fidelem. Hoc etiam opus litteris majusculis exaratum est, sed una tantum 271 columna, [Col. 0799B] vel linea. Desinit: inter zelum, et invidiam . . . . excruciatque animum. Littera F. incipit cum Grialio, sed post n. 202 inter forfices, etc.; rursus: inter fidum et fidelem quid interest? R. fidus amicus, fidelis servus. Inter fornicationem, etc. Ordo Differentiarum alphabeticus, sed aliquatenus permutatus.

48. Sequitur Incp. Cap. de nominibus Hebraeis. Sunt 14. Cap. 1 de nominibus Hebraeis: Adonai, etc. Cap. 2 de variis vocabulis: Alleluia, etc. cap. 3 de diversarum rerum expositione: Mandragora, etc. Sequitur titulus: »Haec omnia, quae subsequuntur, in Exodi, vel in Regum libris, reperiuntur nomina vel vocabula; quae obscura sunt, in translatione veteri habentur, et quae lucidiora apparent, novae translationis textu continentur. Calamisus, calamus. [Col. 0799C] Anconiscos, incastraturas. Aspidicas, uncinos fimbriae, aut catelas [recenti manu, catenulas]. Degrapide, caelatura. Petalis, lamminis. Perimetrum, lineam. Spiras, capita columnarum, aut facturam eorum. (sic) Elami, porticus, sed melius interpretatur ante fores, sive vestibulum, in visione Civitatis: in veteri translatione habet pastoria, vel gasophilacia. Trociscos, quasi in navis modum formatos. Thee, thalamus. Aileu, fronte. Elaumoth, vestibulum. Pultandrion, multitudinis. Spitames, palmus. Manaa, sacrificium in Regum. Caenotama, simulacra, quae Graece opia dicuntur.«

49. Sequitur caput 4 de Gentilibus, Gomor, etc.; cap. 5 de locis: Jebus, ipsa est Hierusalem, etc.; cap. 6 de fluminibus: Geon, etc.; cap. 7 de mensibus: [Col. 0799D] Nisan, etc.; cap. 8 de solemnitatibus: Annus, etc.; cap. 9 de idolis: Idola, etc.; cap. 10 de vestibus: Caracallae, etc.; cap. 11 de avibus, vel volatilibus: Pelicanus, avis parva, etc.; cap. 12 de bestiis, vel reptilibus: Rhinoceron, etc.; cap. 13 de ponderibus: Obulus, etc.; cap. 14 de mensuris: Chorus, etc., lege Corus.; cap. 15 de nominibus Graecis: Accipe nunc, etc. Theos.

50. Pag. 220. Incipit orthographia. Aper a sola scribitur [fortasse fuit asper] Arena per h et a scribitur, etc., ordine alphabetico. Des. Zoticus, Zenon, et caetera, sive similia nomina. Scribendum est enim z, Graeca littera duplex, quia brevis est. Rubrica: Item alia orthographia: Religio dicitur ideo quod animas religit ad cultum divinum. Scripsi propterea per p [Col. 0800A] scribendum, quia apud Graecos ps. littera est, quam vocant psi.

51. Sequitur pag. 223 terg. rubrica: Item de orthographia. 272 Orthographia grave, etc., est cap. 26 vel 27 lib. I Etymologiarum. Desinit, esse litteram. Ibi Xp s, quia Graecum est, per X scribi debet: ita et Xrisma.

52. Sequitur descriptio 14 Regionum Romae, et alia de ponderibus, mensuris, diebus, mensibus, horis, annis, temporibus, bissextis, quae magna ex parte sunt ex Etym. Isidori lib. V cap. 29, etc. in fine: Ant. Panormitae, fortasse manu ejusdem.



CAPUT XCVII. Describuntur alia 19 mss. exemplaria veteris bibliothecae Vaticanae. Collectio canonum veterum. Homiliaria copiosa. Pseudo-Isidoriana collectio canonum. Plura Differentiarum verborum exempla per ordinem litterarum, et sine eo, tacito Isidori nomine.
[Col. 0800B]

1. Codex 3788 Vaticanus membranaceus in fol. saeculi XI, ut Ballerinii putant. Opus initio mutilum, et fortasse etiam in fine de Vitis Romanorum pontificum in modum lectionum pro officio ecclesiastico. Praecedit enim rubrica: In Natali S. Calisti P. R. et martyris, et sic in aliis. Post Callistum Urbanus P. et M., Pontianus P. et M., Antherus P. et M., Fabianus P. et M., Cornelius P. et M., Lucius P. et M., Stephanus P, et M., Xystus P. et M., Dionysius P. et M., Felix P., rec. manu Mart. (sub Claudio, et Aureliano), Eutychianus, Caius, Marcellinus, Marcellus, Eusebius, Melchiades. Hi omnes PP., et MM. De Silvestro [Col. 0800C] ibi: Baptizavit Constantinum Augustum, quem curavit Dominus per baptismum a lepra. Sequitur S. Marcus, deinde: in Natali S. Felicis papae et Martyris: cujus elogium, quia multum de eo disputatur, aliqua ex parte adjiciam: »Felix natione Romanus ex patre Anastasio, etc. Qui etiam capite truncatus, cum multis clericis fidelibus occulte juxta muros Urbis ad latus formae Trajani III Idus Novembris. Exinde rapuerunt corpus ejus Christiani cum Damaso presbytero, et sepelierunt in basilica supradicta ejus via Aurelia XVII Kal. Decembris in pace, et cessavit episcopatus dies XXXVIII.

2. Sequitur finis catalogi Roman. pontificum CVII Nicolaus sed. annos IX mens. VI, d. XX CVIII. Adrianus sed. ann . . . . . Sub hoc ergo confectus fuit hic Catalogus, [Col. 0800D] hoc est, saeculo IX. Illico 273 Catalogus alius: Pontifices Ecclesiae Constantinopolitanae. 1, Alexander Confessor. 2, Paulus Martyr. 3, Macedonius haereticus, etc. Ultimus 52 Ignatius Orthodoxus, qui et primo depositus, postea restitutus. Sequitur collectio Decretalium pseudo-Isidori eo ordine qui a Balleriniis de canon. Collect. part. III, cap. 6 describitur.

3. Pag. XI. Ex dictis B. Petri Apostoli ad Clementem Episcopum, etc. Ibi: Ex dictis beati Isidori ad Lanfredum episcopum. Fragmentum est epistolae ad Leudefredum, sed interpolatum, ut cap. 73 animadverti. Ante epistolas S. Silvestri pag. 153, sunt Acta magni imperatoris Constantini, de primitiva Ecclesia, et synodo Nicaena: Nemo, qui Scripturas divinas legit, ignorat, etc. Sequuntur excerpta ex gestis synodalibus [Col. 0801A] S. Silvestri papae: temporibus S. Silvestri, etc. Epistola Athanasii ad Marcum P., hujus ad Athanasium. Decreta Julii P., Liberii P., Felicis, Damasi. Pag. 198. Incipiunt canones Silvestri papae episcopi: Domino Constantino Augusto eodem tempore, cum multi nobiles gauderent, quod Constantinus esset baptizatus a Silvestro, etc. Pag. 200. Incipiunt VI gradus Ecclesiastici beati Hieronymi ad Rusticum Narbonensem episcopum: alio charactere antiquo ad Patroclum episcopum: Sufficere quidem fidei tuae, etc. Pag. 207. Incipit Decretum (synodale) Beati Gregorii PP. Urbis Romae: Regnante, etc. Mauricii anno XIII. Epistola Gregorii reverentissimo fratri Augustino, etc., interrogationes et responsiones Augustini, et Gregorii de Ecclesia Britannica, Pag. 214, rubrica: [Col. 0801B] Epistola ejusdem Gregorii PP. ad Alexandrum (Leandrum) Spalensem episcopum: de simpla mersione baptismatis: De trina . . . . . triduani temporis exprimatur (fuit exprimitur). Est tantum fragmentum. Sequitur concilium Romanum anno VI Leonis imperatoris sub Gregorio. Capitula Gregorii septimi papae. Quicunque militum, etc. Desinit, periculum subeat. Nihil aliud in hoc pulchro Codice.

4. Codex 3836 Vaticanus in folio parvo, sed ad figuram quadratam accedit, litteris uncialibus, duabus columnis scriptus. Diphthongi aliquando connexae, aliquando solutae. Litterae plerumque sine verborum distinctione conjunctae: periodi aliquando separantur per punctum inter medias litteras, aliquando per punctum et virgulam: sed has interpunctiones nonnunquam [Col. 0801C] recentior manus apposuit. In inventario Codex dicitur esse in folio quadro 274 charactere Longobardico majusculo. Creditur pertinere ad saeculum VII vel VIII. Isidoro neminem recentiorem in hoc Codice nominari puto. Prima rubrica: Incipit sermo sancti Augustini de sanctorum Macchabeorum Kalendas Augustas: Gratias, dilectissimi, Domino Deo nostro, etc.

5. Fol. 12. Item sermo S. Augustini de natali Martyrum. Legitur IX lectione de Evangel. fol. 18 terg., et seq. est una tantum columna, complectens totam paginam. Fol. 21, iterum duae columnae; fol. 23, Incipit sermo S. Laurentii. VIII (scilicet octavus sermo Codicis), beatissimi Laurentii martyris, cujus Natalem hodie celebramus, passione (sic) nosse vos credo, etc., [Col. 0801D] sine nomine auctoris. Item unde supra IX lectio 1, etc. Dicit Dominus in Evangelio. Cui simile est regnum Dei, etc. In Natali, cujus supra X. Cum omnes beatos martyres. Item sermo alius XI. Cui simile est regnum coelorum, et cui illud aestimabo, etc. Incipit sermo S. Leonis papae in Natale S. Laurentii XII: cum omnium, dilectissimi, summa virtutum et totius plenitudo justitiae, etc. Ita alii tituli. Item sermo S. Augustini in Natal. S. Laurentii martyris XIII. Beati Laurentii triumphalem diem. Item sermo S. Augustini de Natale S. Laurentii XIV. Beati martyris Laurentii dies solemnis, etc. Lectio XII, sine titulo. Agnoscit fides vestra granum, etc. Item sermo S. Augustini de Natale S. Laurentii martyris XVI. Inter laurigeros Confessores. Item sermo S. Augustini de Natale S. Xysti [Col. 0802A] XVII. Omnium quidem honorum, etc. Hic sermo est lectio XIV, pro festo sancti Laurentii.

6. Nonnulli sermones in plures lectiones sunt divisi: pag. 55, seqq. alius recentior character: Incipit sermo S. Joan. Crisostomi: Omnium quidem martyrum solemnitatem: indicatur recenti manu, exstare tom. VII Operum; fol. 61, sermo S. Antipatri incipit. Iterum nos sancta et semper laudabilis Dei genitrix in spirituale convivium vocat; fol. 64, in lect. 3, Assumptionis prima littera exhibet imaginem feminae, Deiparae, ut videtur; fol. 70, terg. Homilia Procli episcopi Constantinopolitani, quae ita incipit: Virginalis hodie solemnitas.

7. Hinc jam character primus Codicis iterum redit: pag. 80, terg. Item Homilia S. Gregorii in S. archangeli: [Col. 0802B] Angelorum quippe, et hominum naturam; fol. 87, pro lectione 2 rubrica eodem charactere 275 primo: Incipit sermo sancti Hisydori in Sancti Archangeli, angelorum nomen officit est, etc. . . et Angelis redditam. Rubrica: Item unde supra III. Nonnunquam vero etiam per angelum humanis cordibus loquitur Deus. Haec jam Isidori non sunt.

8. Fol. 95, Incipiunt homiliae in Natale S. Andreae Apostoli; fol. 174, terg. rubrica: Incipit omelia de Natalicia sanctorum Confessorum. Scriptum est enim in lectione Evangelica, quia homo quidam peregre proficiscens, etc.; fol. 183, Item sermo de Natalicia Virginum: Audistis, fratres charissimi, dum Evangelica lectio legeretur, ubi Dominus in parabolis de decem Virginibus, etc. Fol. 190, in dedicatione Ecclesiae: [Col. 0802C] fol. 198 terg. rubrica, Incipit instrumentum magnum bonorum operum ad aedificationem animae. In primis Dominum Deum tuum dilige, etc. Ex Benedicti regula cap. 4. Sequuntur plures alii sermones ad aedificationem animae; fol. 233: Sermo S. Augustini de Natali S. Vincentii: Fratres charissimi, magnum spectaculum S. Vincentii spectavimus.

9. Fol. 248, charactere primo, ut videtur, Incipit omel. sancti Johan. Chrysostomi, quando de Asia regressus est Constantinopolin: Moyses magnus ille Dei famulus, etc.; fol. 176, post quemdam S. Augustini sermonem: Expliciunt sermones sancti Augustini de solemnitatibus diversorum sanctorum numero centum. Sequuntur charactere etiam majusculo, sed recentiori, Homiliae ad stationes quadragesimae: »Sabbato [Col. 0802D] de ebdomada II. Ad S. Petrum et Marcellinum: Homo quidam habuit duos filios, etc. Hodie nobis Dominus patrem cum filiis, etc. Ebdomada III, Feria VI, ad S. Laurentium Lucina (sic): Non rude est auribus, etc. Ebdomada IV, in Quadragesima Feria IV, Homelia ejusdem in Basilica ad S. Paulum in Mediana: Prolixa lectio recitata est.« In sermone de Angelis, qui a Const. Cajetano Isidoro tribuitur, secunda pars est anonyma in hoc Codice, et exhibet locum illum Danielis, qui in S. Gregorio Magno desideratur. Ante homiliam sub Isidori nomine est alia Gregorii Magni de Angelis. Confer jam dicta de hoc Codice cap. 72.

10. Codex 4088. Vaticanus papyrac. in fol. ordin. saeculi XVI, charactere Germanico: de quo confer [Col. 0803A] cap. 86. De impressionibus meteoroligicis: Sicut dicit Aristoteles in principio Metaphysicae. Pag. 8, De forma mundi secundum Isidorum: Sapientiae alumno abdita diligenter scrutanti in scientiae profundo, etc. Ad marginem: 276 Imago mundi. In fine: Explicit mappa mundi a sancto Isidoro composita. Est imago mundi Honorii Augustodunensis, qui prologum finit: Nihil autem in eo pono, nisi quod majorum commendat traditio. Opus incipit: Mundus dicitur, quia undique motus. Est enim semper in motu, etc. Plura desumuntur ex lib. III Etym. cap. 28 seqq., praesertim ex lib. XIII cap. 1, seqq., et lib. 14 cap. 1, seqq.

11. Pag. 24, De electionibus, et aspectibus Lunae secundum Albumasar. Dixit Albumasar: Placuit mihi [Col. 0803B] etc. Nominantur Arrendadores, verbum Hispanicum. Alicubi nota ojo, hoc est, oculus, ut attentio excitetur. Sequuntur alia opuscula astrologica judiciaria et astronomica.

12. Codex 4160 Vaticanus membranaceus in 8, saeculi X aut XI. »Incipiunt ecclesiasticae regulae sententiarum SS. Patrum defloratae a legatis ipsius sedis apostolicae, in Gallia pro ecclesiasticarum dispositione causarum.« Pag. 48, tergo: »In nomine domini nostri Jesu Christi incipit praefatio S. Isidori episcopi. Isidorus servus Christi Hectori conservo suo et parenti in Domino salutem. In Codice clarum est Hectori, et ita exprimitur in inventario bibliothecae Vaticanae. Dubitabam an legendum sit Lectori, ut in praefatione ad librum Differentiarum verborum, seu [Col. 0803C] de proprietate sermonum, Isidorus Lectori salutem: sed quod sequitur parenti in Domino arguere potest, nomen alicujus proprium ab auctore expressum. In hoc Codice est epitome collectionis Isidorianae suppositarum Decretalium per classes, continens 317 capita. Primum est ex Deuteronomio, cap. 14. Si difficile et ambiguum apud te judicium esse perspexeris, etc. Sequitur, de LXX capitulis concilii Nicaeni, quae non inveniuntur in libris canonicis quae vulgo habentur. Est etiam Athanasii epistola ad Romanum pontificem Marcum. Post epistolam Isidori, quae desinit, saeculi leges praecipiunt, est inscriptio, Ex dictis S. Bonifacii. cap. 1. De eo, quod laicus. Desinit, qui consentiunt facientibus. Aguirrius tom. I concil. Hisp. pag. 27, praefationem, Isidoro affictam, quam ipse [Col. 0803D] genuinam credit, edidit: eamdem nos inter appendices cum variis lectionibus repraesentabimus.

13. Codex 4250. Vaticanus membr. in 12, saeculi XII circiter: Isidori collecta ex libris de Trinitate, scilicet excerpta ex Etymologiis, ut cap. 86 explicui. Sequitur liber Boetii de Trinitate, 277 et pag. 57, Incipit sententia de Trinitate: Deus omnium causa, etc. Sunt sententiae ex Patribus, Augustino, Ambrosio, Hieronymo, et Isidoro collectae.

14. Codex 4327 Vaticanus papyrac. in fol. saeculi XV. Rubrica: »Incipit liber sancti Ysidori de Christo contra Judaeos. Dominae sanctae sorori Florentinae Ysidorus. Quaedam, etc. Explicit prologus. Incipit liber S. Ysidori Junioris de Christo contra Judaeos. Explicit liber primus. Incipit textus libri [Col. 0804A] secundi. Vincentius Navarra scriptor bibliothecae SS. D. N. papae scribebat anno Domini MDLXI.« Codex hic videtur descriptus ex Codice Vaticano 4918 antiquiori, mox referendo.

15. Codex 4411 Vaticanus membran. in 12, saeculi XIV circiter. In inventario indicatur: Rabi Moyses expositio diversorum locorum sacrae Scripturae in varia capita quibus nomina SS. Patrum apposita sunt. In Indice Vaticano dicitur R. Moyses Maimonides Hispanus. Fortasse est Petrus Alfonsi. In Codice primus titulus: Dyonisius. Rabi Moyses: Adaperiat Dominus cor vestrum, etc. Videntur esse excerpta ex Dionysio, Hilario, Beda; quorum nomina initio paginarum scribi solent. Pag. 13, ad marginem citatur Ysidorus, et in textu: Ysidorus in tractatu de [Col. 0804B] summo Bono: Non debet aliena vitia corripere, etc. Chrysostomus in principio hujus paginae. In principio paginae 36 a terg. Hysidorus, et deinceps ita, vel Hisidorus, vel Ysidorus usque ad paginam 42. Sunt veluti X capita, in quibus praecipue agitur de resurrectione. In principio aliarum paginarum citantur etiam Symmachus, Haymo, Augustinus, Rabanus, Rabi Moyses. Pag. 79 est index rerum cum nominibus auctorum quorum auctoritas de his rebus allegatur.

16. Sequitur pag. 81 opus: Diffusa est gratia in labiis tuis: Duplex est status, etc. Citantur Damascenus, Ambrosius, Origenes, Gregorius, Bernardus, Hieronymus, Adamantius, Hesicius. Pag. 159, desinit atque in dextera Dei sedet. Sequuntur sermones [Col. 0804C] et quaedam alia miscellanea. Denique index rerum memorabilium. In primo opere videntur exponi quaedam loca S. Scripturae ex SS. Patribus, praecipue de Christo.

17. Codex 4418 membranaceus saeculi XII, in 4, vel in fol. parvo oblongo, in quo sunt Galeni et Hippocratis multa. Post Galeni [In Ms. Galieni] librum de Podagra pag. 108, est rubrica: 278 Incipit epistola Ysidori Spaniensi (sic): Quatuor sunt venti, etc. De hac epistola, ex Isidori operibus conficta, verba feci cap. 75, quam inter opera dubia aut spuria collocare est animus. Post suppositam hanc epistolam aliud est opus medicum hoc initio: Vindicianus Pentandio nepoti suo salutem. Licet scire te, etc. Eodem cap. 75, monui, in bibliotheca Angelica [Col. 0804D] exstare quoddam aliud opus Isidori nomine ad nepotem suum: sed diversum initium est. Pag. 143, est vocabularium medicum, quo voces, praecipue Graecae, ad medicinam spectantes, explicantur. Plura alia in eodem Codice occurrunt de hoc ipso medicinae argumento.

18. Codex 4498 Vaticanus membranac. in 4, saeculi XIV circiter. Opus de Aquaeductibus sine titulo, jussu Nervae imperatoris: Cum omnis res ab imperatore delegata, etc. Auctor est Sextus Julius Frontinus. Succedit Rufus de provinciis: Cum frequenter me digna moveat postulatio. Aliud opusculum sine titulo: Brevem fieri clementia tua libellum praecipit. Desinit, Valentiniane Auguste. Inde Suetonius de Grammaticis. Idem de Rhetoricis. Plinii nomine liber Virorum [Col. 0805A] illustrium: De Proca, etc. Tacitus de Vita Julii Agricolae. C. Cornelii Taciti dialogus de Oratoribus, mutilus. Tacitus de Origine Germanorum. Pag. 109, terg. rubrica: M. Junii Nypsi de Mensuris. Notum est omnibus, Celse, penes te studiorum nostrorum manere summam; opus imperfectum, desinit, Nam ante Jovem limites non pa. . . . Pag. 3, recenti manu titulus hic: Incerti auctoris, Christiani tamen alicujus videtur. Incipit opusculum: Ponderum pars minima calculus, qui constat ex granis ciceris duobus.

19. Pag. 112, recenti manu, Isidorus. Post hunc titulum Ponderum signa, etc., initium capitis 26 lib. XVI Etymol. Subinde Ludus Senecae contra Claudium. Censorinus de die natali. Alia de annis, diebus, mensibus, coeli positione, musica, geometria, [Col. 0805B] metris, rhythmis, de quibus haec notanda: Rhythmus creditur dictus a Rhythmone Orphei filio, et Iduomeae nymphae Maricae, ut tradit Nicrotates libro, quem composuit de Museo fratre Rythionis. Desinit, item Priapeium, si syllabam surripias, fieri heroicum. Nympha Iduomee fortasse confunditur cum Timothoe, seu Cymothoe, apud Isidorum lib. I Etymol. cap. 39.

20. Codex 4712 chartaceus in folio saeculi XVI. In inventario indicatur, Interpretatio Apologetici S. Gregorii Nazianzeni, Isidoro 279 interprete: quae propterea interpretatio nostro Isidoro a nonnemine tributa est. At in Codice desunt ea verba, Isidoro interprete, ac solum nunc apparet hic titulus: »Beati Gregorii Nazianzeni theologi Apologeticus ob [Col. 0805C] ejus fugam in Pontum, et rursus inde reditum, postquam electus fuerat sacerdos, in quo, quae sit sacerdotii professio, disseritur, et qualem esse oporteat episcopum: Superatus sum, idque plane confiteor, etc.« Quod si auctori Inventarii constiterit, ut videtur, interpretem esse Isidorum, intelligendum id est de Isidoro Clario, quem in hoc studiorum et interpretationum genere excelluisse notum est. Adduntur in eodem Codice quaedam ad philosophiam Aristotelicam spectantia, suppresso auctoris nomine.

21. Codex 4877 Vaticanus chartaceus in fol. saeculi XVI. Quaedam de imperatoribus Graecis Christianis. Inscriptiones veteres Ancyrae in suburbio: Series 1. Carmina Latina ad Bonettum, et alios de [Col. 0805D] variis rebus. Sermo est de Cremona, Mediolano, Ferraria. De Reformatione Kalendarii, Breve Leonis X. Universis et singulis collegiis, doctoribus, etc., 24 Julii 1514 subscribit Jac. Sadoletus. Kalendarium Gentilium: Januarius: Agon, Agonalia, etc. Fol. 51, Jacobi, sancti Georgii ad velum aureum diaconi card., De centesimo, seu Jubilaeo anno liber incipit: Futurorum aliquid, etc. Ex bibl. Basilicae S. Petri transcriptus. Ejusdem carmen de Jubilaeo: Aurea centeno consurgunt saecula Phoebo. Alia de Jubilaeo. De quadragesima observationes (ex Patribus excerptae).

22. Ibid. pag. 73, Ildefonsi Toletani archiepiscopi de Viris illustribus. Virorum, etc. Variae lectiones cohaerent cum Albanio Codice, de quo alibi. Sequitur [Col. 0806A] Historia comitissae Mathildis. Versio primi Ephesini concilii. Quaedam alia sermone Italico de bello contra Turcas.

23. Codex 4918. Vaticanus ex pergamen. in 8, saeculi XI, circiter, emptus ex libris Sirleti cardinalis. Rubrica, Incipit liber S. Ysidori de Christo, etc., ut supra Cod. 4411, qui ex hoc descriptus est: Explicit prologus, etc. Explic. lib. 1. Incipit textus lib. secundi; in fine vero haec omnia rubris majusculis litteris: Explicit liber S. Ysidori Junioris, contra Judaeos: Deo gratias.

Funde preces Christo, libro qui cernis in isto:
Scriba sit ut justus, castus simul, atque venustus,
Qui Placidus vere Christum sibi captat habere:
Aliud,

[Col. 0806B] A Placido scriptum librum qui videris istum,
Fac Placido placidum placide placida prece Christum.
280 Sequitur quaestio de spiritu blasphemiae ex Augustino: et alia ex eodem Augustino et Ambrosio. Pag. 127 terg. recenti manu titulus: Liber Senecae de Formula vitae; alius: Liber Senecae de quatuor Virtutibus. Incipit: Nihil peccare solius est Dei; opusculum Senecae suppositum, ut notum est.

24. Codex 4948 Vaticanus membran. vetustissimus in folio oblongo, ex libris cardinalis Sirleti. Recenti manu notatur initio, contineri hoc Codice fragmentum Historiae ecclesiasticae, interprete Rufino, et integrum librum S. Isidori, qui non reperitur impressus (imo jam erat impressus). Addit annotator, librum [Col. 0806C] Longobardis characteribus, et circiter ante septingentos annos scriptum; a Fulvio Ursino donatum Ascanio cardinali Columnae anno 1588. Itaque saeculo VIII tunc credebatur scriptus. Quaedam fragmenta sunt ex Theodoreto, Socrate, Sozomeno. Fol. 23, »Historiae Ecclesiasticae Sozomeni liber primus explicit. Incipit ejusdem Historiae liber secundus. Incip. tituli lib. I. De praesulibus Ecclesiarum.« Fol. 43 terg., »Historiae Ecclesiasticae liber II explicit: incipit liber III. Incipiunt tituli: 1. De conversione gentis Indorum, etc.« Pag. 75, cap. 31, lib. III Epistola Constantini pro Athanasio, etc. Incipit, Reverendissimus episcopus Athanasius, etc. Fol. 99, post lib. IV charactere coaevo: P. contuli, quod deest in prioribus: in fine lib. V P. contuli. Idem in fine lib. VI [Col. 0806D] et semper transversa est lineola in inferiori parte litterae P. Tituli lib. VII sunt 40, sed desinit liber in 24 capite.

25. Sequitur pag. 171 terg., Incipit prologus libri qui nuncupatur Synonyma, id est, domni Hisidori Hispalensis episcopi. In subsequente, etc. Explicit prologus. Anima mea, etc. Desinit, hic salvus erit. Explicit liber primus. Incipit liber secundus. Quaeso te anima. Desinit, tu mihi supra vita mea places. Alii supra vitam meam. Illico: Incipit ordo omnium mensuum. Januarius, etc., scilicet ad inveniendas Kalendas. Nulli sunt tituli, nisi alicubi in margine, Longobardico quidem, sed recentiori charactere.

26. Codex 4951 Vaticanus membranaceus in fol. saeculi XII circiter, ex libris Sirleti. Observare in hoc [Col. 0807A] Codice licet puncta interrogationum et alias interpunctiones, diphthongos connexas, pauca neque obscura litterarum compendia. Sunt Homiliae veterum 281 Patrum. Initio index. Auctores Leo, Fulgentius, Maximus episcopus, Ysidorus, Augustinus, Eusebius episcopus, Joannes episc., Faustinus episc., Laurentius episcopus. In fine indicis nota eadem manu. Et notandum, quod sermones qui nocte leguntur in ecclesia, non solent legi in refectorio, scilicet in nativitate Domini, etc. Videtur esse liber pro aliquo triclinio sive refectorio compositus. Fol. 1, charactere recentiori, in fine paginae: Liber de Claustro Roffens (obscurum R), quem qui alienaverit, alienatum celaverit, vel hunc titulum in fraudem deleverit, anathema sit: Amen. Passim in Mss. similia anathemata occurrunt.

[Col. 0807B] 27. Praeter alia sunt sermones 8, in rogationibus: 1. De S. Trinitate. 2. De jejunio septimi mensis. 3. De S. Vincentio. 1. S. Augustini de reddendis decimis, et vitandis maleficiis quae fiunt in festivitate S. Joannis Baptistae. 3. In natali S. Laurentii 1. In Assumptione Deiparae. 1. In ordinatione episcopi. 1. In anniversario ordinationis episcopi. 1. Quales sint Christiani boni et quales mali. 1. De expetenda magis sanitate animae quam corporis, et vitandis sortilegis. 1. Ad eos qui in festivitatibus sanctorum per ebrietatem multa inhonesta committunt. 1. Ad eos qui auguria observant, et caragios et sortilegos de qualibet causa requirunt. 1. S. Augustini ad eos qui defectum lunae suis clamoribus adjuvare nituntur. [Col. 0807C] 1. De castitate etiam cum uxoribus servanda diebus Dominicis et reliquis festivitatibus, et de mulieribus quae potiones accipiunt ne concipiant aut conceptos occidant. 1. De martyrio in tempore pacis, et de indigna familiaritate extranearum mulierum. Multi sunt anonymi. Sequuntur Excerpta de Decretis beati Gregorii papae, quod ubique cum sacerdotali officio monachis ministrare liceat.

28. Fol. 7, rubrica: Sermo beati Ysidori episcopi in nativitate Domini. Natalis Domini dies ea de causa, etc., est cap. 25 lib. I de Offic. eccles. Codex, nequius omnium cultibus idolorum. Breulius omittit omnium. Desinit quod natus est Christus, qui cum Deo Patre et Spiritu sancto vivit et regnat Deus per omnia saecula saeculorum, Amen. Alicubi in margine [Col. 0807D] notata est littera o, transversa in medio lineola, fortasse pro ojo, sive oculus.

29. Fol. 31 terg., rubrica: Sermo beati Augustini episcopi de Kalendis Januarii, et de vitandis sacrilegiis quae fiunt in ipsis Kalendis. 282 In margine nota recens: Quaeratur. Confer notas ad cap. 40 lib. I Offic. Sermo incipit: Dies Kalendarum istarum, fratres karissimi, quas Januarias vocant, a quodam Jano homine perdito ac sacrilego nomen accepit. Janus autem iste dux quondam et princeps hominum paganorum fuit, quem imperiti homines et rustici, dum quasi regem metuunt, vel deum colere coeperunt, etc. Vide Isidorum loc. cit., qui caput illud ex hoc sermone contexuit et ex sequenti. Nam sequitur rubrica: Hujus supra de eadem re. Nota recens, quaeratur. [Col. 0808A] Incipit, Quanquam non dubitem, etc. Agitur de non vocando dies Lunae, Veneris, etc., sed feria secunda, etc.

30. Fol. 58, Unde supra, sermo in Quadragesima. Nota recens: Quaeratur. Incipit, Solemne tempus advenit, etc.; agitur de jejunio et eleemosyna. Ibi pulchra haec sententia: Cum corpus castigatur, et servituti subjicitur, restringendae sunt deliciae, non mutandae. Fol. 66, rubrica: Sermo Laurentii episcopi de muliere Chananaea. Multi quidem confligunt venti, et saeviunt procellae; sed vestrum conventum non dissolvit templatio, nec studium violat. Nota recens: Videndus. Interim videri potest Fabricius Biblioth. med. aevi verb. Laurentius, Mellifluus. Prologus finit: Nec enim fas est diutius insultare inimicis (ipsius [Col. 0808B] Laurentii) et filios despicere scientes. Igitur hesterno die nobis Paulus apostolus adornavit convivium; hodie autem Mattheus, etc.

31. Fol. 100 terg., rubrica: Item sermo beati Faustini episcopi (in Pascha): Beneficia Dei nostri cum magna atque mirifica sint, etc. Nota recens, Quaeratur. De hoc etiam Faustino consulendus idem Fabricius, et Martenius tom. V Anecdot. Fol. 148 terg., rubrica: Sermo in Rogationibus, et quis hanc observationem instituit. Ecce, karissimi fratres, dies sanctificati ac venerabiles sunt, etc. Legimus autem, quod a sancto Mamerto Viennensium (obscure) civitatis episcopo haec consuetudo primum initiata est, etc. (ob avertendam pestem). Pergit auctor, reprehendens eos qui illis diebus rogationum pretiosa vestimenta induebant, [Col. 0808C] et deliciosa sibi convivia praeparabant, etc. Notari hoc loco posset similis consuetudo Bononiensium, quae fortasse ex tam vetusta origine dimanat. Fol. 169. Sermo de S. Trinitate: Confitemur et credimus sanctam atque ineffabilem Trinitatem, etc. Desinit per hanc fidem, qua illi inhaesimus, cum illo sine fine regnemus. Amen. Sequuntur sermones S. Leonis 283 papae de jejunio septimi mensis. Vide cap. 38, al. 39, lib. I de Offic. eccl. Tres S. Augustini sermones in Natali S. Vincentii; in tertio notatur: Est in Augustino, sed tam vitiatus et mutilus, ut necessario hic debeat transcribi.

32. Fol. 187. Sermo beati Hieronymi presbyteri in Assumptione B. Dei genitricis Mariae: Cogitis me, o Paula et Eustochium, etc. Pag. 210: De vitandis [Col. 0808D] sortilegiis; ibid., Philacteria sibi diabolica et characteres appendunt, etc. Plura de his. Etiam si vobis dicatur quod vere Scripturas et lectiones divinas philacteria ipsa contineant, non de illis sanitatem sibi venturam esse confidant, etc. De hujusmodi philacteriis egi pag. 438, ad Sedulii Append. 5. Ibid., in ecclesia Dei verbosantur, notandum verbum ab Augustino saepius usurpatum, pro loquuntur verbosius. Fol. 211, Contra caragios, vel sortilegos, etc.; ibid., apud aliquos parum proficit admonitio mea. Ibid. contra cultum arborum, etc. Nam illud quale est, quod quando arbor illa, ubi vota redduntur, cecidit, nemo sibi ex illa arbore lignum ad focum affert? Loquitur contra Christianos, his cultibus et sortilegiis eo tempore addictos. Fol. 213 seq. Sermo de [Col. 0809A] castitate: Denique mulieres, quando maritos accipiunt, per dies triginta intrare in ecclesiam non praesumunt. Quod etiam et viri similiter facere deberent. Ibid.: Rogo vos, fratres, ut mihi indulgeatis, quia pro salute animae vestrae cum grandi timore, vel tremore, etiam et cum verecundia, de talibus saepe vos videor admonere, quia et hoc mihi expedit facere, et vos oportet audire. Quae eadem excusationis ratio adhiberi solet ab iis qui in theologia morali simile argumentum pertractant. Fol. 217, Decreta Gregorii papae: Episcopus debet missam celebrare in ordinatione presbyteri, et abbas in ordinatione monachi, etc. In hoc Codice sunt puncta interrogatoria, et aliae interpunctiones, diphthongi connexae, pauci et faciles nexus litterarum.

[Col. 0809B] 33. Codex 5002 Vaticanus membr. in-fol. parvo, saeculi XIV circiter. Ivonis Carnotensis Panormia. Rubrica: Incipit liber sacrorum Canonum. Prima pars continet de fide, etc. Citatur Isidorus de Offic., lib. Sententiarum, etc. Fol. 84, rubrica: In nomine sanctae et individuae Trinitatis incipit libellus, quem Isidorus episcopus Ispalensis de diversis Patrum opusculis collegit: De expositione Historiae; Historia sacrae legis, etc.; ibid., ab auctoribus Origene, Victorino, 284 Ambrosio, Hieronymo, Cassiano, Augustino, Fulgentio, ac nostris insigniter temporibus eloquente Gregorio. Sequitur tabula capitum 31. Ad cap. 23 in Genesin notatur: Rabi Moyses punctuat istum textum sic: Ego sum: Primogenitus tuus Esau. Sed doctores nostri aliter exponunt. Rabi Moyses [Col. 0809C] difficultatem mendacii in Jacob illa interpunctione eluere conatur. Desinit, super omnem carnem. In tabula libri Exodi capita 59. Desinit, in se credentibus. Capita Levitici 17. Capitis 16 finis, et totum caput 17 omnino cum Breulio. Capita numerorum 35. Desinit, et vitia exstinguamus. Capita Deuteronomii 22. Desinit, sine peccato invenimur. Capita Josue 18. Desinit, majora non subjicit. Capita Judicum 9; ultimum est de Ruth. Desinit pollicitus est per filium, etc. Lib. I Reg. cap. 21; sed in fine Judicum est rubrica: Explicit de libro Judicum; incipiunt capitula in libro Regum; huc usque excerpta Isidori episcopi; quae autem sequuntur excerpta sunt a Beda presbytero. Commentarii sunt ipsi Isidoriani in IV libros Regum, Esdram et Machabaeos, ubi Ms. desinit, suntque universa [Col. 0809D] mysteriis consummata per D. N. J. C., etc., cum Breulio, et nihil additur.

34. Codex 5077 Vaticanus ex pergam. in-8, saeculi XV circiter. Summa moralis de poenitentia, de matrimonio, etc. Pagina 41, rubrica: Incipit liber S. Bernardi: Multi multa sciunt. Pag. 60, Incipit philum (sic) de sancta Charitate, sicut oculis carnalibus sponsi magis placet sponsa, etc. Desinit, perducat nos sponsus animarum fidelium Jesus Christus, etc.

35. Pag. 65, rubrica: Incipit libellus de Conflictu virtutum atque vitiorum beati Leonis papae: Apostolica vox clamat per orbem, etc. Pro simulatio suggerit Ms. Hypocrisis dicit: sic quidam tituli verbis variant [Col. 0810A] a Breulio, quidam praetermittuntur. In fine: Explicit liber beati Leonis papae de Conflictu virtutum atque vitiorum. Desinit, attende quae dico, et tam fallacis hostis insidiis viriliter resiste. De hoc opere dixi cap. 84.

36. Pag. 65, rubrica: Incipit liber II Soliloquio rum Isidori episcopi. Homo: Quaeso te, anima, etc. Postea: Ratio respondet: Scito, homo, etc.; tituli plures quam in Breulio. Quaedam omittuntur aut contrahuntur; exemplum sit in ultimo capite, quod ita desinit: »tu es dux vitae, tu magistra morum atque virtutum; tu inventrix bonorum, sine qua vita hominis nihil esse potest. Per te 285 cunctis vivendi regula datur; praeceptis tuis formantur animae. Si quid distortum est, tu corrigis; si quid corrigendum, emendas. Nihil enim te charius, tu super [Col. 0810B] vitam meam mihi places. Deo gratias semper, et Domino Jesu Christo. Haec lectio auro splendidior, gemmis fulgentior, luce lucidior, favis suavior, melle dulcior. Amen. Explicit liber Soliloquiorum beati Ysidori episcopi.«

37. Codex 5120 Vaticanus papyraceus in-4 saeculi XV. Nonnullae Philippicae Ciceronis, quaedam opera de arte oratoria et de grammatica. Pag. 64, sine titulo, praefatio Isidori ad Differentias verborum: Plerique veterum, etc. . . tibique, lector, pro delectatione appono: Breulius, p. d. subnotavi. Incipiunt Differentiae illico: Inter coelum et aetherem, et aethera ita distinguitur, quod non tantum ille astriferus locus, sed etiam iste aer coelum vocatur. Desinit: Inter flere et plorare: flere est ubertim lacrymas fundere (ubertim [Col. 0810C] obscure), plorare cum voce flere, plangere autem cum lacrymis pectus aut faciem tundere. Nihil videtur esse novum quod in nostris non exstet, praeterquam quod nullus differentiarum ordo in hoc Ms. servatur.

38. Sequuntur quaedam exempla litterarum, exercitationis causa; tum nonnullae odae Horatii cum notis. Deinde Omniboni Vincentini Ars metrica. Desinit, dicitur, quod pedis fungitur officio, etc. Antonius Perusinus Ravennae exaravit. Auctor est Omnibonus Leonicenus, de quo Fabricius Bibl. med. Sequitur Leonardi Aretini opus de Militia ad Renaldum Albicium Florentium: Fateor, clarissime vir, etc.

39. Codex 5134 Vaticanus chartaceus saeculi XV. Adversaria ad dicendi et Latine scribendi copiam [Col. 0810D] comparandam instructa. Pag. 64, sine ullo titulo: Inter polliceri et promittere hoc interest, quod promittimus rogati, pollicemur ultro. Procedunt ut lib. I Breulii, sed postea variant. Desinunt: inter atramentale et atramentarium: Atramentale vas, atramentarius homo qui vendit. Illico: »Incipiunt Differentiae Marci Tullii Ciceronis per alphabetum: Inter abundare et superfluere hoc interest, abundat unda, superfluit omnis humor.« Desinit: »Inter vesper, et vespera, et vespere, et vesperum hoc interest, quod vesper et vespere nomina sunt tertiae declinationis: vespera autem femininum primae declinationis: vesperum neutrum, item secundae declinationis.« Hae sunt differentiae quae sub Isidori nomine in alio Codice reperiuntur.

[Col. 0811A] 286 40. Succedit opusculum sine titulo de Proprietate sermonis: Sandapila dicitur locus in quo ignobilium corpora sepeliuntur, etc. Desin.: Sordiscum, corium crudum. Opus diversum a libello Fulgentii Placiadis de prisco sermone.

41. Sequuntur versus hexametri Francisci Fiani pro contemnendis opibus et diligenda paupertate:

Ascendat quicumque velit fastigia felix.
Deinde versus Lactantii de Phoenice: Est locus, etc. Elegia Sapphus ad Phaonem. Liber Aeneidos XIII, cum argumento:

Turnus ut extremo vitam sub Marte profudit.
Initium libri:

Turnus ut extremo devictus Marte profudit.

[Col. 0811B] 42. Codex 5203 Vaticanus papyraceus in-4 saeculi XIV aut sequentis. Glossarium, sive vocabularium per ordinem litterarum, adductis auctorum verbis pro plerisque vocibus. Incipit: Abjurare est rem creditam negare perjurio. Desinit, Zephas vocant domos, etc. Pag. 119, sine titulo: Inter polliceri et promittere, etc. Desinit, Inter atramentale, etc., ut in Codice 5134 Vaticano, de quo paulo ante.

43. Pag. 131 terg., sine titulo, Differentiae alphabeticae, Inter abundare et superfluere, etc. Des.: Inter vesper, etc., ut in cit. Cod. Vat. 5134. Sequuntur aliae differentiae verborum sine ordine alphabetico et mutilae.

44. Pag. 164, rubrica: Apuleii De aspirationis nota: Omnis aspirationis nota, etc. Subjungitur opusculum [Col. 0811C] de Diphthongis sine titulo: Diphthongi, quibus veteres utebantur, etc. Quaedam regulae prosodiacae sine auctoris nomine. Pag. 188 terg., Ars metrica incipit: Prosaici dictaminis et rhythmici superius regulis praelibatis, in hoc libro metrorum rationes. Denique epigramma, quod incipit: Accipe, meque vide.



CAPUT XCVIII. Veteris bibliothecae Vaticanae alii 10 Codices describuntur. Opera quaedam contra Judaeos. Poenitentialia vetera. Antiquissimi nonnulli Codices olim monasterii Bobiensis. Collectio chronicorum veterum Hispaniae, auctore seu collectore Luca Tudensi.

1. Codex 5420 Vaticanus membranaceus in-fol. parvo, saeculi XIV circiter, charactere claro, ex libris [Col. 0811D] Francisci Peniae, Rotae 287 decani. Rubrica: »Queste sono alcune cose devotissime de la passione del nostro Segnior messer Gesu Christo, cavate da la Biblia hebrea; le quale non son scritte nella nostra Biblia latina. E questa tale operetta seguente fece un valente doctore chiamato Isaac per nomme: prima fu Giudeo, doppoi Christianissimo fatto. Et prima incommincia el prologo del autore: Considerando io Isaac Hebreo per generatione carnale, et Christiano per regeneratione spirituale, etc.« Opus ineptiis et fabulis refertissimum, et, ut opinor, pseudonymum. Pag. 7 sic legitur: E queste cosse sopradette tutte son scritte nella Biblia Hebrea secondo esso maestro Ysaac publicatte al popolo. Interdum citantur revelationes cujusdam sancti Nudi: Santo Nudo dice, etc. Pag. 3 [Col. 0812A] terg., Comme predico esso maestro Ysaac in presentia de fratti di santo Francesco.

2. Pag. 14, rubrica: Santo Isidoro doctore et vescovo confonde Giudei. Ad la sua sorella F. (Florentina) dilectissima Isidoro vescovo salute: Alcune cosse in diversi tempi tra libri del Vecchio Testamento son prenunciate, etc. Desinit, Joel III: Vengano tutti nella valle de Josaphat, ove io li judicaro: amen. Deo gratias. Est compendium libri I adversus Judaeos Italico veteri sermone, qui multum de Hispano refert. Sequitur Disputatio Hieronymi a sancta Fide contra Judaeos anno Christi 1412, anno 18 pontificatus Benedicti XIII, antipapae, Italice. Incipit: Queste son le ragioni in presentia del santissimo Padre, etc. Ejusdem tractatus contra magistrum Talmuth: Questo [Col. 0812B] e adunque, etc. Plura de Judaeorum contra Christianos fraudibus et injuriis disserit.

3. Codex 5751 Vaticanus membranaceus in-fol. parvo corrosus et mutilus. In inventario notatur esse in hoc Codice Poenitentiale Romanum genuinum, a Morino editum. Inscribitur: Anastasius bibliothecae pontificiae. Initio synodus Agathensis: Cum in Dei nomine, et permissu Domini nostri, etc. Pag. 2, initio: Liber S. Columbani de Bobio, charactere veteri, ut in Sedulio Taurinensi, de quo cap. 3 Proleg. Sedulii dixi. Pag. 3 terg. subscriptiones. Ego . . . in Christi nomine, etc., subscripsi . . . anno XXII regni domini nostri Alarici regis. Finit. Sequitur quoddam Poenitentiale: »Quotiescunque Christiani ad poenitentiam accedunt, etc., non quia in vino est luxuria, sed in [Col. 0812C] ebrietate. Explicit prologus. Si quis forte non potuerit jejunare, etc.« Pag. 8: »Incipit synodus Arelatensis: Qui ad dedicationem 288 basilicae S. Mariae convenerunt . . . Hoc inter se observandum esse diffiniunt.«

4. Pag. 9, rubrica: Incipit de utilitate poenitentiae, et quomodo credendum sit de remissione peccatorum per poenitentiam: Excepto baptismatis munere, etc. Desinit, censuram Canonum aestimare. Iterum de hoc opere num. 7.

5. Pag. 11 terg.: In Christi nomine incipit de poenitentia Joannis Os aurei: Provida mente, et profundo cogitatu cognoscere debent, etc. Des.: et invenies requiem in vitam aeternam. Amen.

[Col. 0812D] 6. Pag. 14 terg.: Incipit de octo vitia capitalia: Octo sunt vitia principalia quae humanum genus infestant. Desinit, sentiendum est. Pag. 15: Quomodo debent consilium Christiani dare: Insinuamus charitati vestrae quoniam multi, etc. Desinit, Dominum deprecantes. Pag. 16: Incipit de sacrificiis et remissione fratrum: Sed fortasse dicant auditores Ecclesiae, etc. Desinit, a licitis coercere se debet.

7. Pag. 18: De poenitentis utilitate exerptio [Forte, excerptio] Alitparii [Al. Alitgarii] episcopi: Quamvis originalia, etc., in coelo solutum promittitur. Sequitur fragmentum jam comprehensum in opusculo pag. 9: De utilitate poenitentiae, etc. Pag. 19 terg., rubrica: Incipit libellus de Vitiis octo principalibus, eorumque remediis, quem de libris Gregorii, Augustini, nec non [Col. 0813A] et Prosperi excerpsimus: A paradisi gaudiis. Lib. II de Virtutibus. Desinit: Nunc jam qualiter unumquodque judicio sacerdotali purgandum sit vitium, breviter est in sequentis operis libello inserendum. Rubrica: Explicit liber secundus. Hoc capitulum est de epistola S. Gregorii papae ad Secundinum Inclausum sive Inclusum, Dilectissime, etc. Dilectionis tuae litteras, etc. . . redimere venit.

8. Rubrica eodem charactere: »Incipit epistola Hysidori ad Masonem episcopum: Domino vero sancto meritisque beato Masoni episcopo Hysidorus episcopus in Domino salutem: Veniente ad nos famulo vestro, viro religioso Nicetio, litteras, etc.« Desinit, »aut antiquior, aut potior exstat auctoritas. Explicit epistola.« Hae duae epistolae Gregorii et Isidori [Col. 0813B] videntur esse tertius liber operis de Vitiis et Virtutibus. Character est clarus Gallicus minutus saeculi X circiter. Sequitur simili charactere rubrica: »ln Nomine D. N. J. C. Incipit excerptum de Canonibus sententiae tantum [Forte sententiarum] ex libro Bracarensis Martini episcopi Gallitiae de diversis conciliis.« 289 Exstat in collectionibus conciliorum. Succedunt Excerpta Canonum in pluribus conciliis, etiam Barcillonensi. Item ex epistola Clementis papae: Episcopus irreprehensibilis sit. Siricii, Innocentii, Zosimi, Coelestini, Leonis, Gelasii.

9. Pag. 41 terg., rubrica: Excerpta Theodori de Canonibus: In ordinatione episcopi ipse debet missam cantare. Poenitentiale Theodori dictum. Rubrica aliquando: Item unde supra, judicium Theodori archiepiscopi. [Col. 0813C] Item unde supra, judicium Commeomi. Desinit, Evangelium legens super humeros ponat. Sequitur epistola Clementis papae de Sacramentis dominici corporis: Quoniam sicut a Petro. Item Ordo ad dandam poenitentiam: Primum interrogas eum. Synodus Romana Bonifacii papae II. Post consulatum Lampadii, etc. Pag. 62 terg. ode Sapphica Adelardo episcopo:

Siderum fautor dominusque coeli, etc.
fortasse Alcuini.

10. Pag. 71 terg., charactere veteri, sed alterius manus, elegia: Lamentum R . . . cujusdam [forte Religiosi]; litterae fere jam evanuerunt. Incipit:

Nocte dieque gemo, quia sum peregrinus et egens,
[Forte aeger]

[Col. 0813D] Attritus febribus nocte dieque gemo.
Distichum 3 et 4:

Magne Columba, roga Dominum ne spernar ab ipso.
   Quo reddar sibimet, magne Columba, roga.
Sancte Zeno, famulum miserum ne despice, quaeso.
   Redde Columbano, sancte Zeno, famulum.
Intermiscentur in hoc Codice quaedam Decretales Romanorum pontificum et epistolae imperatorum.

11. Codex 5763 Vaticanus membranaceus in-fol. charactere Longobardico, simillimo illi qui in papyris antiquis observatur. Initio, Liber sancti Columbani de Bobio, ut in Sedulio Taurinensi: titulus recentior: Ysidori Ethimologiarum libri VI. Alius: Tractatus Ysidori Ethimologiarum. In ima pagina charactere Gallico saeculi XI circiter:

[Col. 0814A] Obtulit hunc librum Boniprandus mente libenti
Columbae eximio Patri; qui legeris ergo,
Dic: Veniam largire, Deus, meritumque repende
Epistolae Isidori et Braulionis: 1. Omni desiderio: 2. O pie, etc. In titulo: Christique electo; Bignaeus, Christoque electo. Ibid.: In qua Sinthaurius, Bignaeus, in qua Sintharius. 3. Quia te incolumem. 4. Solet repleri. 5. Tuae sanctitatis, Ibid.: »Et licet inemendatum prae valetudine, tamen tibi modo ad emendandum studueram offerre, si . . . pervenissem.« Desinit: remittantur facinora. Explicit epistola Ysidori ad Braulium episcopum. Rubrica: Incipiunt 290 libri Ysidori, charactere recentiori supra; »Junioris Spalensis episcopi ad Braulium Caesaraugustanum episcopum, vel ad Sesibutum suum scilicet dominum, et filium: En vobis, sicut pollicitus sum, misi opus de Origine quarumdam rerum [Col. 0814B] ex, etc.,« ut Bignaeus. Rubrica: Haec sunt capitula libri primi. Sunt 24. Ultimum est de Storia.

12. De Notis militar. cap. 23, al. 24. T tau nota, etc. Cum autem imperitiam significare vellent, lamda littera usi sunt. Des. liber, contra naturam sunt. Etymologiarum liber primus explicit. Incipit capitula libri secundi. Numerantur capita 22. Desinit »tertium nihil habet. Explicit liber secundus. Incipit liber tertius. Praefatio de IV sequentibus disciplinis. De Mathematica. Mathematica Latine dicitur, etc.« Capita 11. Liber quartus de Musica: capita 10. Non sunt notae musicae. Liber V, de Astronomia, capita 44. Des.: abducat, et in superna contemplatione attollat. Breulius abduceret . . . collocaret. lib. V. De legibus capita 28. [Col. 0814C] Des.: concessum est, ut capite 27 lib. V Breulii. Rubrica: Explicit liber quintus. Incipit liber sextus. De Medicina, etc., capita 13. Desinit, corpus curetur. Explicit de medicina lib. VI. Incipit de Temporibus lib. VII. Tabula capitum 12, quorum ultimum de discretione temporum; sed Codex imperfectus est, avulsis foliis a cap. 2 hujus libri. Codex est rescriptus: textus primum scriptus erat charactere Romano quadrato majoris modi, una tantum linea, sive columna: pauca verba intelligi possunt, ut capite 38 de Prosa terg.: Ea misit nuntios ad regem. In fine lib. I: tradiditque eum Dominus in manus. Postea occurrit et castrametatur . . . Et dixerunt eidem . . . Noluitque acquiescere. Videtur esse aliquid e sacris litteris. Verba textus primum scripti inter se connexa [Col. 0814D] sunt.

13. Codex 5764 Vaticanus membranaceus in-8 charactere Longobardico. In prima pagina notatum est veteri manu: Hic liber sancti Columbani est. Postea, in hoc volumine ista continentur. Ysidori Ethimologiarum libri III, videlicet octavus, nonus et decimus. Deinde charactere antiquiori saeculi fortasse noni: Esidori Aethimologiarum libri octavi incipiunt capitula. Post tabulam capitum charactere veteri, ut in Sedulio Taurinensi, liber sancti Columbani de Bobio. Capita tabulae sunt 56, scilicet 15 prima capita comprehendunt librum, non VIII, sed VI. De Novo et Veteri Testamento, etc., cum aliquibus interpolationibus, ut cap. 2 de Historia, 291 et scriptoribus, et vocabulis sacrorum librorum. »Incipit: Historia est narratio [Col. 0815A] rei gestae, per quam ea quae in praeterito gesta sunt, dignoscuntur. Dicta autem Graece historia , id est, audire vel cognoscere. Historiae autem ideo MONUMENTA vocantur eo quod memoriam tribuant rerum gestarum. Veteris Testamenti secundum Hebraeos hi prohibentur auctores, etc.« Cap. 7, in fine: prius epistolae: Breulius prius epistolarum colloquia. Cap. 11: Carmina, quas ignes novimus aerios. Cap. 14, quorum gesta in hoc coepta corpore condita continentur. Ibid., Unde et concilium consilium, c in s littera transeunte. Caput 15 Codicis desinit in Amen significat . . . in coelo resonant, quod pertinet ad caput 19 Breulii.

14. Sequitur in cod. cap. 16: Cassiodori de titulis psalmorum: In primo libro Paralipomenon, etc., [Col. 0815B] usque ad cap. 27 de psalmis disseritur, ex Cassiodoro, ut videtur. Caput 26 est de psalmo CXVIII. Psalmus iste Hebraeis est elementis, etc.

15. Sequitur caput 27: Item de officiis: Osanna in alterius linguae significatione in toto transire non potest, etc., ut cap. 19 Breulii. Ibid. Sacrificium dictum quasi sacrificatum, quod prece mystica, etc. . . et sanguine Christi, ut Breulius. Ibid.: Sunt autem sacramenta baptismum, corpus et sanguis Domini, quae ob id, etc. Breulius, baptismum et chrisma, corpus et sanguis. Sequitur caput 28 de Trinitate: Trinitas appellata quod sit totum unum ex quibusdam tribus, etc. Est caput 4 lib. VII Breulii, usque ad: Ego dixi: Dii estis.

16. Caput 29 de angelis apud Breulium est caput 5 lib. VII. In eo omittitur, Uriel . . . praeceptum est. [Col. 0815C] Vide Codicem 5813. Caput 36, de homine: Homo dictus, quia ex humo factus. Haec excerpta sunt ex capite 1 lib. XI apud Breulium. Cap. 31, de apostolis: Apostoli missi interpretantur. Excerptum ex cap. 9 lib. VII. Sic alia capitibus sequentibus ex eodem libro VII.

17. Caput 37, De Ecclesia et Synagoga: Ecclesia Graecum est, etc., ex libro VIII, cap. 1. Ita alia capita ex eodem libro. Caput 40, Expositio Symboli ex S. Augustino homil. 23 in Joann.

18. Caput 41 exhibet rubricam: De catechumenis Ysidori in libro Officiorum. Sic alia ex aliis Patribus: et caput 43 de Pompa ex Hieronymo et Hysidoro. Capitibus 16, 47, 66, quod est ultimum, De impositione manus pontificis, laudatur Ysidorus. Sequitur [Col. 0815D] pagina 71, sine titulo, tabula capitum 84. De disciplina et arte, 292 etc. Prima sex capita excerpta ex lib. I et II Etymol. Alia sex capita seqq. ex libris III, IV, V, Etymologiarum, et quaedam ex Beda nominatim. Sic fere procedit compendium Etymologiarum, sed non servato ordine librorum. Caput 83, de Triumphis: Omne regnum saeculi hujus bellis quaeritur, victoriis comparatur. Victoria dicta, quod vi, id est, virtute adipiscatur, etc.

19. Caput ultimum 84. Descriptio provinciarum Italicarum: Prima igitur Italiae provincia Venecia est, etc. Sequuntur alia excerpta ex Isidoro de homine et ejus partibus, de aetatibus, etc. Alia, fortasse ex aliis, de vitiis et virtutibus. Pag. 191: De septem [Col. 0816A] regulis legis: Ysidori: Septem esse inter caeteras regulas, etc., ex lib. I, Sententiarum cap. 19.

20. Codex 5765 Vaticanus membranaceus in-fol. parvo, charactere Romano quadrato. Aliquando pro rubrica titulus capitis colore viridi exprimitur. Interdum margini duae virgulae affiguntur, cum scilicet verba aliqua aliorum describuntur, ut nunc fieri solet: sunt puncta, virgulae, duo puncta. Scribitur obaedientia. Aetas Codicis ad saeculum VIII aut IX revocari potest. Initio, ut in aliis jam descriptis Codicibus, nota haec: Liber S. Columbani de Bobio. Rubrica, Incipit liber secundus sancti Ysidori: charactere recentiori, »De ministris ecclesiasticis: Quoniam originis causas officiorum, quae in commune ab Ecclesia caelebrantur (sic) . . . eorum qui divino cultui [Col. 0816B] ministeria religionis impendunt, ordine persequimur.« Prologus libri II de Offic. eccles. aliquantulum ab Editis diversus. Subjungitur tabula capitum 26 ejusdem libri II, quorum ultimum est de manus Impositione vel Confirmatione; sed Codex deficit capite 19 de conjugatis ad verba, cum etiam gentiles feminae viris suis serviant communi lege naturae. Ergo lex naturae.

21. Codex 5813 Vaticanus membranaceus in-8 saeculi XIII circiter. Etymologiae in fine mutilae; ultimum caput est: de vasis repositoriis, lib. XX. Fortasse initio deest aliquod folium cum titulo et tabula capitum. Prima rubrica: Incipit liber I de Disciplina et Arte: Disciplina a discendo, etc. Quaedam contrahuntur, [Col. 0816C] quaedam augentur et interpolantur, lib. IV de Musica, apud Breulium, de Medicina. Eodem libro IV de Astronomia. Lib. V de Legibus. Lib. VI de Medicina. Liber VII de chronicae Vocabulo, etc. Ibi Chronicon breve: anno IV, religiosissimi principis Sisevotis (Sisebuti), 293 Judaei in Spania Christiani efficiuntur. Residuum sextae aetatis tempus Deo soli cognitum. Explicit liber VII, incipit VIII de Novo et Veteri Testamento, etc., apud Breulium lib. VI. Ibid., capite ultimo, Sacrificium dictum, etc.; ut Breulius: fit sacramentum. Sacramentum Graeci eucharistiam dicunt, quod dicimus corpus et sanguinem Christi. Sunt autem Sacramenta baptismum, corpus et sanguis Domini, quae ob id sacramenta, etc. Omittuntur alia.

22. Liber IX, de Deo; ibid., caput 5 de angelis: [Col. 0816D] Uriel interpretatur ignis Dei, sicut legimus apparuisse ignem in rubo. Throni, etc. Procedit liber IX, usque ad caput 5 libri VII Breulii. Incipit liber X De philosophis gentium. Philosophi Graeca appellatione appellantur. Comprehendit omnia quae sequuntur in Breulio, etiam librum X, sive vocabularium, cum praefatione. Ibid. Aerus vir fortis et sapiens. Aegistus dicitur, quia capite nutritur. Ega enim Graece caput dicitur. Auctor, etc. Liber XI de homine, etc. Reliqui libri eo ordine procedunt quo apud Breulium. Exemplum interpolationis libri XVIII, cap. 58: »Non crimine, sed furore. Martialis. Quidam juvenis Carpophorus nomine temporibus Titi XX ursos in spectaculo contra se simul dimissos interfecit. Item [Col. 0817A] adversus leonem, pardum, et tigrem, aprumque pariter dimicavit. Haec quippe spectacula, etc.«

23. Codex 5992 Vaticanus membranaceus in-fol. parvo saeculi XV. Initio ascribitur: Ex conventu SS. apostolorum Urbis. Sunt quaedam adversaria, seu miscellanea biblica charactere scholastico, additis aliis diverso charactere. Pag. 166: Isidorus de summo Bono. Primus titulus erat: Quaedam theologia. Initium deletum est, et non multo post initium libri secundi opus deficit. Sequitur alio charactere: Intellectus Sententiarum metrice conscriptus; scilicet Petri Lombardi Sententiae metro alligatae. Codex mihi nullius usus.

24. Codex 6265 Vaticanus chartac. in-4 parvo, saeculi XV: Adversaria, sive miscellanea ex epistolis et orationibus. Liber Leonardi Aretini in Hypocritas. [Col. 0817B] Elegia in Obitu Leonardi Aretini: Nunc sanctae musae. Epitaphium:

Hoc Aretini Leonardi tecta sepulcro, etc.
Carmen sub imagine Leonardi Aretini. Hic, Leonarde, tibi, etc. Anonymum opus de Vir. illustr. Incipit, Qui per Italiam homines excelluerunt aetate mea, etc. Leonardi Aretini Oratio Heliogabali ad meretrices. In fine. Leonardus Aretinus recreandi ingenii causa ludens ridensque dictavit. Unde seniores rogat ne legant, urbaniores ne 294 offerant Deo gratias. Poggii, de Mutatione fortunae, etc. Epitaphium seu versus in quadam ecclesia prope S. Spiritum Romae: Tu, qui secura procedis mente, parumper, etc. Alii in S. Maria Majori Romae sub Christi Crucifixi imagine prope altare majus:

[Col. 0817C] Ingratae Veneri spondebam munera supplex, etc.
Alii in palatio Priorum Florentiae. Oratio archiepiscopi Cretensis habita coram Martino V, die 6 Decembris 1418.

25. Pag. 204. »Cicero Victurio suo S. D. Collegi ea, etc., per alphabetum initium capiamus. Abditum, opertum, absconditum, etc.« Desinit: »Vox magna, plena, grandis, sordida, clara, canora, candida, suavis, jocunda, dulcis, ingrata, copiosa, affabilis. Vitare, declinare, fugere. Explicit quod repertum est de Synonymis Ciceronis a Sercolutio.« Codex videtur scriptus Ancone, anno circiter 1460. De ejuscemodi Synonymorum opere plura cap. 56.

26. Codex 6878 Vaticanus in-8, partim chartaceus, [Col. 0817D] partim membranaceus, partim bombycinus. Exstat in eo liber anonymus, alibi Plinio ascriptus, de Vir. illustr., Procas rex Albanorum. Pag. 23 terg., Tractatus Isidori de Astronomia. Incipit, Luna est primus planetarum, minima stellarum. Invenitur hic tractatus insertus in Imagine mundi Honorii Augustodunensis, ut dixi cap. 86, sive revera sit Honorii, sive ex Isidoro desumptus. Sed character hujus opusculi in hoc Codice ita implexus est, vix ut legi possit.

27. Sequuntur quaedam folia membran. charactere antiquo, forte saeculi XI. Hieronymi caput de Josepho in libro de Viris illustr. Ibid.: In lib. XIX, cap. 1, sic ait de Christo: Erat enim mirabilium operum effector, etc.

28. Ibid., epistola Pilati ad Tiberium de Christo. Ibid., epistola Ignatii ad Joannem: De tua mora [Col. 0818A] dolemus. Alia ejusdem ad eumdem: Si licitum est mihi. Alia ejusdem Ignatii Christiferae Mariae: Me neophytum. Alia: Ignatio dilecto discipulo humilis ancilla Christi: De Jesu quae a Joanne, etc. Epistola Lentuli. Apparuit temporibus nostris, etc. De Christo. Videri de his potest Fabricius in Cod. Apocryph. Novi Testamenti. Sequuntur folia chartacea: Petri Pauli Vergerii senioris liber: Franciscus senior avus tuus, etc.

29. Pag. 70, folia membr., ut superiora illa: Epigramma de Verona sub prosopopaeia:

Jam licet, alma parens, festos tibi spargere plausus.
Scilicet post libertatem recuperatam. Versus hexametri. 295 Ibid., Antonii Panormitae, poetae Siculi, in Kyriacum Anconitanum; Kyriace altiloquos, etc. [Col. 0818B] Ejusdem epitaphium matris Kyriaci:

Anconis splendor jacet hoc Masiella sepulcro
   Una vetustatis Kyriacique parens.
Diverso haec charactere exarata. Sequuntur folia chartacea. Claudianus de balneis Aponi ruris. Epistola Theodorici regis Aloisio architecto: »Si audita veterum miracula, etc. . . . Ravennae III Kal. Junii Aurelius Cassiodorus palatii praepositus scripsit.« Haec folia videntur bombycina. Sequuntur quaedam de herbis. Petri Pauli Vergerii comoedia: Hanc dum poeta mihi verecundus fabulam, etc. Ad juvenum institutionem spectat ea comoedia.

30. Codex 7004 Vaticanus chartaceus. Epistola autographa Francisci Peniae (ita se ipse nominat) sive Pegnae ad Cardinalem Baronium, 26 Martii 1597, [Col. 0818C] qua probat hunc Codicem revera esse historiam quam scripsit Lucas Tudensis. Putaverat Penia historiam Tudensis esse opus Juliani Pomerii (intelligit Toletanum, male Pomerium vocatum), sed retractat hanc opinionem. Sequitur epistola autographa Alfonsi de Spinosa, archidiaconi de Tineo, canonici Ovetensis, Matriti 25 Januarii 1597. Commemorat Spinosa se ob episcopi Ovetensis insectationes Oveto abesse: in Ecclesia Ovetensi solum superesse divisionem dioeceseon Ithacii: Historias Sampiri, Sebastiani, Pelagii exstitisse olim in ea Ecclesia; sed existimari eas a Didaco de Muros, episcopo Ovetensi, delatas ad collegium Salmantinum, quod fundavit. Succedit epistola magistri scholae Salazar 15 Julii 1595, qua misit historiam Tudensis, ex vetusto Codice [Col. 0818D] transcriptam. Hic in epistola Peniae dicitur Doctor Gascha de Salazar, gymnasiarcha Salmanticensis.

31. Deinde sine titulo Chronicon Tudensis: Beatitudo potentiae temporalis, etc. Post prologum: Brevem temporum annotationem, etc. Chronicon Isidori et historiae Gothorum, quae desinunt in Sisenando, arcana futurorum scienda servavit. Sequitur sine titulo continuatio Ildefonsi: Quoniam praeclarus doctor Isidorus. Desinit continuatio: sub imperatore Constantino; hucusque beatus Ildefonsus Hispaniarum primas, etc.

32. Illico aera 704, post Recesuindum, etc. Divisio episcopatuum: Wambae et Pauli historia, alii reges Gothi, irruptio Maurorum. Reges Hispani usque ad [Col. 0819A] S. Ferdinandum. Desinit: Alhamge, Montor et quaedam alia castra.

296 33. Non est distinctio librorum. Chronicon autem Isidori desinit in Scintilla, vel Suintila, Consummatio saeculi est; tum sine titulo: Licet viros virtutis prudentia, etc., prologus Lucae, ubi ait, liberum [lego, librum] Ysidori doctoris Hispaniarum tertium in opere proponentes. Fortasse sextam aetatem secundum librum numerat. Post prologum Lucae: Antonino filio Bonienfisuando regi (sic) Gothorum Isidorus; quia de origine, etc. Post prologum, aera 447, Alani, Suevi et Vandali. Haec est Vandalorum Historia. Desinit: ad interitum Gilimeri. Sequitur, aera 446, Suevi principe Ermerico: Suevorum Historia. Desinit, mansisse 177 annis scribitur. Subjungitur, Gothorum antiquissima [Col. 0819B] origo, etc. Desinit, ut dixi, in Sisenando. Conferenda haec essent cum editis.

34. Post omnia Lucae Chronica et ultima verba, alia castra, sine titulo: Dei filius Jesus Christus sub Augusto, etc. Chronologia pontificum Romanorum usque ad Fabianum anno Domini 238. Sequitur: Carolus natione Romanus coepit anno Domini 252, Sedit ann. 3, mens. 10, etc. Lege Cornelius, qui tamen I ann. sedit. Additur Turpini relatio, qualiter Carolus Magnus Hispaniam et Gallaeciam a potestate Saracenorum liberavit, etc. Explicit Chronica beati Turpini archiepiscopi. Opus fabulosum. Caroli Magni in Hispania gesta Galli historici exaggerant, Hispani despiciunt.



CAPUT XCIX. Bibliothecae reginae Suecorum Christinae ad Vaticanum translatae, multi Codices opera Isidori continent. Nonnulli horum Codicum olim ad bibliothecam Floriacensem spectabant. Ejusmodi Codices Regio-Vaticani 16 recensentur. Plura Etymologiarum exempla. Specimen glossarii Isidoriani. Liber SPERMOLOGON Isidori quid sit?
[Col. 0819C]

1. Inter celebres bibliothecas quae post varios casus in Vaticanam tandem commigrarunt, peculiarem quemdam locum sibi vindicat bibliotheca Christinae Alexandrae Suecorum reginae, librorum non tam numero quam delectu insignis: quanquam et Mss. quidem Codicum copia abundat, praesertim si illi annumerentur qui primum ad Ottobonianam bibliothecam delati sunt, deinde cum 297 tota hac bibliotheca Ottoboniana in Vaticanam devenerunt. Verum [Col. 0819D] de his Ottobonianis alius erit dicendi locus. Tantum nunc monebo Alexandrum VIII Ottobonum 1900 Codices mss. ex iis quos Christina undique conquisiverat selectos, paucis quoque e sua domestica bibliotheca adjectis, Vaticanae attribuisse, Alexandrinae nuncupatione propriaque aula distinxisse anno 1690. Haec est bibliotheca quae etiam vocari solet Regio-Vaticana, seu Reginae Suecorum. Bibliothecae reginae Christinae tot pretiosis monumentis ornandae cum alia auxilia undique collecta praesto fuerunt, tum magna pars librorum celeberrimi monasterii Floriacensis ex incendio et ruinis ereptorum cum aliis Alexandri Petavii ab ipsa regina comparata.

2. Monasterium Floriacense eruditorum hominum et librorum copia olim claruit. Joannes a Bosco Coelestinus, [Col. 0820A] tom. II, sive part. III Biblioth. Floriae., pag. 302, in not. ad Vitam S. Abbonis, auctore Aymoino Floriacensi, haec refert: »Scholae quondam adeo insignes atque celebres in monasterio Floriacensi habebantur, ut scholasticorum in eis numerus plus quinque millibus recenseretur. Hi didascalis suis muneris honorarii gratia. . . bina manuscripta offerebant volumina.« Addit tam copiosam bibliothecam anno 1561-1562 a Calvinistis direptam, dissipatam, laceratam. Idem Joannes a Bosco pag. 409 commemorat statutum abbatis Floriacensis pro reficiendis veteribus libris novisque praesertim choralibus comparandis: Videns bibliothecae nostrae Codices vetustate nimia cariosos, et teredine, et tinea rodente corruptos, etc.

[Col. 0820B] 3. Dissipata quidem fuit a Calvinistis tam insignis bibliotheca; sed tamen magna ex parte iterum erepta et collecta post plures annos ac varia discrimina, non sine peculiari quadam Dei providentia, in Vaticanam illata est. Auctores Galliae Christianae tom. VIII, col. 1540, de bibliotheca Floriacensi sic narrant: Tota tamen dissipata non est: curis enim Petri Daniel utcunque collecta per manus in Vaticanum transiit. Et apertius col. 1566, ubi de Calvinistis, et Odeto de Coligni excardinali et exabbate Floriacensi agunt, asserunt argenteos aureosque Evangeliorum et epistolarum Codices direptos, etc.: »Omnia siquidem pene Mss. diripientes: quae non lacerarunt, Petrus Daniel apud Aurelianos forum celebrans, Floriacensisque praetor, ab iis vilissimo emit pretio; [Col. 0820C] unde in Petavii et 298 Bongarsii, tum electoris Palatini et Christinae Suecorum reginae, ac tandem Vaticani rem transiit.« Scilicet ut bibliotheca Petaviana bibliothecae Christinae unita fuit, ita Bongarsiana Palatinae: quae quidem Palatina, Hildeberga capta, dono data fuit Vaticanae. De eadem bibliotheca Floriacensi, ab Hugonottis direpta, et de plurimis ejus libris, varia fortuna in Vaticanam translatis, videri possunt Mabillonius in praefat. ad Liturg. Gallic., sect. 12; Lesleus in praefat. ad missale Mozarabicum, sect. 16, pag. 77; Claudius Estiennot in epistola ad Mabillonium, quae tota est de hoc argumento, inter Mabillonii opera posthuma tom. I, pag. 461.

4. Facile Floriacenses monachi libros ex Hispania [Col. 0820D] sibi petere poterant; nam eod. tom. VIII Galliae Christ., col. 1541, de Mummone, sive Mummoleno, abbate Floriacensi saeculo VII dimidiato, haec narrantur: »Hunc dum in Hispaniam voti causa tenderet, Burdigalae mortuum tradunt in monasterio Sanctae Crucis. Forte in illas partes profectus fuerat ad ordinandum proximum Regulae monasterium, quod ante Normannorum tempora Floriacensibus subjectum fuisse instrumentum ejus restitutionis docet.« Regulense monasterium in Vasconia erat, de quo agitur in Vita S. Abbonis. Verum in his diutius immorari non vacat; Codices potius ipsos Regio-Vaticanos recenseamus.

5. Codex 61 Regio-Vaticanus membranaceus in 8, alias 1890. Primum opus initio mutilum: agitur [Col. 0821A] in eo de mystica expositione arcae diluvii: haec est pars secundi libri, qui finit: unum desideremus D. N. J. C. Liber tertius incipit. In prima ergo mansione est cognitio. Hic plura de libro et ligno vitae, etc. Finit: quia, ut verum fatear, saepius in hoc tractatu scribenda invenimus, quam inventa scribemus [Forte scribimus], neque enim vel in hoc meam insipientiam fateri erubesco. Explicit. Sequitur rhythmus satis longus:

Angele, qui meus es custos, pietate superna
Me tibi commissum serva, tutare, guberna, etc.
Finis:

Subjungatque pium plebs omnis, Fiat, et amen.
Sequitur:

In gestis patrum veterum quoddam (vel quiddam) legi ridiculum,
[Col. 0821B] Exemplo tamen habile, quod vobis dico rhythmice
Joannes abbas parvulus statura, non virtutibus, etc.
Finis:

Cum angelus non potuit, vir bonus esse didicit
Editum vidi hoc opusculum, ni fallor, apud Theophilum Raynaudum. Character videtur undecimi aut duodecimi saeculi.

299 6. Sequitur rubrica: Incipit liber Isidori episcopi, de Deo Patre: videtur character diversus ac fortasse decimi tertii saeculi. Est liber VII Etymol. Beatissimus Hieronymus, etc., usque ad finem capitis 4 intelligitur, non natura. Illico rubrica: De natura. Natura dicta ab eo, etc., quod est caput 1 libri undecimi usque ad finem capitis 1 ex parte dictum [Col. 0821C] est. Alia rubrica: De mundo: Mundus est coelum, etc., cap. 1, lib. XIII usque ad finem cap. 18 hujus libri XIII. Inde rubrica: De terra: Terra est in media, etc., cap. 1, lib. XIV, et quaedam alia capita. Sequitur De civitatibus, cap. 1, lib. XV, et totus hic liber. Item de pulveribus et globis terrae, qui est liber XVI usque ad finem. Deinde libri XVII, XVIII, XIX, XX. Finis: Ignis ardore siccetur.

7. Illico rubrica. Incipit expositio sermonum antiquorum cum testimoniis Fabii Platiadis Fulgentii Virgilii: Ne de tuorum praeceptorum, domine serenissime, quidquam curtasse inobedientia putaretur, etc. Quid sit sandapila, etc. Finis: tua verba tam delenifica. Expliciunt verba antiquorum cum testimoniis suis. Opus Fulgentii inscriptum: De prisco sermone. Succedit [Col. 0821D] rubrica: Augustinus de Expositione alphabeti: A congruo sono spiritum sub hiatu oris commemoramus. Subinde liber XII Etymol. imperfectus, a verbis Hispanis ac Numidis, prope finem capitis 1 usque ad caput 6 de piscibus non completum. Nihil aliud quod recensione dignum sit in hoc Codice.

8. Codex 84 Regio-Vaticanus membranaceus in-12 saeculi XI circiter; rubrica: Incipit liber quintus Etymologiarum Isidori: Moyses, etc., usque ad finem cap. 27 hujus libri quinti, per naturam concessum est. Sed quaedam in compendium sunt redacta, uti etiam quae sequuntur. Rubrica: Ex libro IX Etymologiarum Isidori: Cives vocati, etc. Ex cap. 4. Desinit, germani, germanae, cap. 6. Sequuntur quaedam epistolae [Col. 0822A] sine titulo: Justum est, ut adversa communicent, qui prosperis coutuntur. Tum alia miscellanea.

9. Codex 112 Regio-Vaticanus in-fol. saeculi XI. Initio, notatur: Alexander Petavius Pauli filius senator Parisiensis. Ascriptum etiam est distichum charact. rec.

Cura, labor, meritum, gesti pro munere honores,
   Ite procul, alias sollicitate animas.
Ex Epitaphio Senecae, quod in aliis Codicibus exstat, ut in Codice 112, num. 11 referendo. Titulus, Isidorus, et rubrica: Incipiunt inventicula de pedibus, 300 nobis necessariis: Pedes sunt viginti octo. Incipit: Compositio pedum, etc., finit parilibus vocibus continentur. Opusculum hoc differt a capite 17 libri I Etymologiarum De pedibus; sed multa communia sunt.

[Col. 0822B] 10. Sequitur sine titulo Domino meo . . . Omni desiderio, etc. Epistola 1 ad Braulionem. Tum 2 hujus ad Isidorum Domino . . . O pie domine, et virorum praestantissime, sera est inquisitio, etc. 3. Isidori ad Braulionem: Quia te incolumem. 4. Braulionis ad Isidorum: Solet repleri laetitia, etc. 5. Isidori ad Braulionem: Tuae sanctitatis epistolae me in urbe Toletana. 6. Ejusdem ad eumdem: En tibi, sicut pollicitus sum. Annectuntur tituli librorum XXIII, qui tamen in textu sunt XX. Sequitur brevis praefatio ad Sisebutum: En tibi, etc., stylo majorum, ut in epistola ad Braulionem. Deinde tituli libri primi, etc., usque ad finem libri XX. Isidori finiunt libri Etymologiarum. Accedit alter index librorum viginti. In fine [Col. 0822C] charactere diverso. Scriptus fuit hic liber anno a passione Christi M. XII. Character est magnus, lineae rectae, et artificio ita formatae. Diphthongi aliquando solutae, aliquando conjunctae, frequentia puncta, non infra litteras, sed inter litteras in medio, litterae clarae et distinctae, pauci nexus.

11. Codex 119 Regio-Vaticanus membr. in-fol. saeculi XIII. Liber de Claustro animae Hugonis de S. Laurentio. Hic est Hugo de Folieto, prior S. Laurentii in agro Ambianensi, qui scripsit etiam de duodecim claustri Abusibus. Liber de claustro animae exstat impressus inter opera Hugonis de S. Victore, cui perperam tribuitur. In hoc Codice sunt libri quatuor: praecedit epistola et prologus. Sequuntur epistolae supposititiae Senecae ad Paulum, et Pauli ad Senecam. [Col. 0822D] Tum Epitaphium Senecae: Cura, labor, quod exstat inter carmina Philippi abbatis Bonae-Vallis, pag. 801. Deinde Sententiae Senecae, nec non diversorum philosophorum et sanctorum. Succedit Vita S. Joannis Chrysostomi, a Leone Clerico, cognomento Joanne, Latinitate donata, innumeris verbis aucta, plurimisque in locis castigata, ac Lupo presbytero, quondam Juliano appellato, dicata. Incipit prologus: Sacrae dignitatis summi presbyteratus. Videtur haec Vita ignota fuisse Bollandianis, qui de S. Joanne Chrysostomo agunt ad diem 14 Septembris. In fine: Explicit Vita S. Joannis Chrysostomi episcopi et confessoris. In nomine Domini 301 Nostri Jesu Christi incipit Vita beati Fulgentii episcopi. Hic est Fulgentius Afer: scriptor Vitae, discipulus quidam ejus. In fine rubrica: [Col. 0823A] Explicit Vita S. Fulgentii episcopi. Isidorus De laude ejusdem, est caput 27, al. 14. De Script. eccles. Sequitur Passio S. Quintini. De Assumptione B. Mariae. Post Ascensionem, etc. Finis: Celebratur autem Assumptio ipsius Dei genitricis ac Virginis Mariae XVIII Kal. Septembris, praestante D. N. J. C. In fine, Anno ab Incarnatione Domini M. CC. XI. Videtur annus quo scriptus est Codex, in quo jam apparent duae lineolae supra duo ii. Character clarus et magnus: nexus litterarum frequentes, sed non difficiles, diphthongi connexae, puncta, duo puncta, punctum et supra virgula.

12. Codex 125 Regio-Vaticanus membranaceus in-fol. saeculi XIV circiter: Legendarium ecclesiae S. Marii Forcalqueriensis, ut initio notatur. Primus sermo [Col. 0823B] est in festivitate S. Eucharistiae: Immensa animae, etc., S. Thomae, cum officio Corporis Christi. Sequitur opus, sive Homilia de Trinitate: Omnes quos legere potui, etc. Lectiones, sive Homiliae Patrum: quaedam S. Maximi episcopi.

13. Ibid., pag. 65, sermo beati Isidori episcopi de Natali Domini: Natalis Domini dies . . . revocetur, quod natus est Christus, ex lib. 1 de Offic. eccles. cap. 25. Ibid., pag. 69, Sermo Fulgentii episcopi de Natali Domini: Cupientes aliquid . . . charitate custodiat. Alius p. 82, Fulgentii Carthaginensis episcopi de S. Stephano. Ibid., in Sermone S. Augustini de Natali Domini, p. 76. Versus sibyllae dejudicio extremo: Judicii signum.

14. Pag. 88, In Natali S. Joannis Evangelistae VI [Col. 0823C] Kal. Januarii, Sermo B. Isidori episcopi: Joannes apostolus et evangelista filius Zebedei . . . pulvis ebulliat, est cap. 73, al. 72, de Obitu Patrum. Ibid. pag. 98, V. Kal. jan. in Bethlem Judae natale Innocentum, sermo beati Severiani: Zelus quo tendet . . . muneris est divini. Episcopus fuit in Syria Severianus initio saeculi V. Ibid., p. 100, Item sermo beati Joannis episcopi (intelligo Chrysostomum) de eisdem Innocentibus: Dedicatur novus . . . per interitum comparatur. In fine mutilus est Codex; videtur saeculi XIV. Sunt puncta, punctum et supra virgula, characteres clari et distincti, nexus frequentes, sed non obscuri, puncta, sive lineolae supra duo ii; alibi deest punctum supra unum i, diphthongi unitae, ita ut virgula inferiori parti litterae e conjungatur, ut in multis editis libris [Col. 0823D] apparet. Legi alicubi 302 Codicem hunc ad saeculum XII pertinere: sed constat scriptum post S. Thomam de Aquino, et officium de sanctissimo Christi Corpore ab eo compositum.

15. Codex 137 Regio-Vaticanus membranac. inol., volumen Petavianum olim LXIII, saeculi XIV aut seq. Initio charactere recentiori ascriptum est nomen Bourdelot, qui fortasse est Joannes Bourdelot, de quo agitur in supplemento Dictionarii Morerii. Pulcher hic Codex continet Etymologias eodem ordine librorum quo Editi. Sunt sex epistolae Isidori et Braulionis. Epistola beati Isidori Hispaniensis archiepiscopi ad Braulionem Caesaraugustanum episcopum. Index capitum libri primi Etymologiarum, etc., usque [Col. 0824A] ad finem libri XX. Explicit liber Etymologiarum B. Isidori episcopi. Sequitur tabula, sive index alphabeticus cum nota: Modus tabulae sequentis talis est, etc. Capita distinguuntur numeris Arabicis, sed qui a modernis satis differunt.

16. Codex 191 Regio-Vaticanus membranaceus in-8, saeculi IX aut. X. Si Adololdus, qui exscriptor videtur Codicis, ut mox dicam, distinctus non est ab Adalgaudo, sive Adalcalo, sive Adalcalco, de quo mentio fit tom. VIII Galliae Christ., col. 1542, saltem pars aliqua Codicis exarata fuit saeculo IX ineunte: nam Adalgaudus abbas erat monasterii Floriacensis anno 818. Initio Codicis est haec rubrica: In nomine trino divino Dei (vel Domini) coeli confido. Sequitur praefatio Isidori ad Fulgentium, de Officiis: Domino, [Col. 0824B] meo, etc., Isidorus. Tum tabula capitum 44 quae sequuntur. In fine primarum paginarum notatur: Liber S. Remigii studio fratrum Flotuei et Adaloldi. Succedit liber secundus cum indice 26 capitum: in ima pagina: Liber S. Remigii studio fratris Adaloldi. Hic videtur exscriptor hujus voluminis. Indicantur capita 26; postremum est De manus impositione, vel confirmatione. Desunt duo capita ultima editionis Breulii: sed in cap. 26 post verba, Sed quoniam postquam tradunt Spiritum paraclitum, adduntur quaedam alia fere, ut in editione Matritensi: »Haec sunt ex multis parva, quae probabilium virorum novimus percepisse doctrinis, quorumque eloquia proinde quibusdam et locis a nobis interesse noscuntur, ut sermo noster sententiis confirmetur paternis.« Sequitur [Col. 0824C] brevis expositio Symboli, cum nota ad marg. »in Palmis: Quaeso vos, fratres . . . non dubia mente praesumite: donante illo qui regnat, etc.«

17. Deinde »Ex libro S. Augustini: Credimus in Deum Patrem 303 omnipotentem. Cunctorum visibilium, etc., anima constat et corpore.« Praeterea »De ministris Remensium Ecclesiae, quos inordinate Ebo episcopus invenit, et per deprecationem ipsorum, inspirante sancto Spiritu, haec dictavit.« In margine videtur notari id editum a Sirmondo. Incipit: Praepositum decet. Ebbo, vel Ebo, saeculo IX inclinante, obiit. Sequuntur quatuor capitula Hincmari contra Praedestinatianos apud Carissiacum: Deus omnipotens, etc. Adjungitur praefatio Missae, sive Canon, ut dixi cap. 84. Adest libellus Albini ad Fredegisum [Col. 0824D] diaconum: Placuit prudentiae vestrae. Scilicet opus de Trinitate. Alia de poenitentia et confessione, item homilia 8 S. Gregorii papae: Quia sermo nobis de carnis resurrectione. Item Prudentius Tricassinus: De Veteri et Novo Testamento. Obiit hic saeculo IX. Haec postrema charactere diverso notata sunt. In libro S. Isidori sunt puncta, punctum et virgula sic; et contra superne virgula, inferne punctum, diphthongi unitae et separatae, character exiguus clarus, qui solet Gallicus a multis appellari, ab aliis Romanus cursivus.

18. Codex 199 Regio-Vaticanus membranaceus in-4. Innuitur volumen hoc fuisse Petavianum. Titulus recentior: Divi Isidori Hispalensis Sententiarum liber. Capita indicantur numeris Arabicis recentioribus [Col. 0825A] in textu numeris Romanis. Liber I continet capita 31. Liber II capita 84. Liber III capita 66. Explicit Deo gratias. Additur ex S. Hieronymo. Plumarum mollities juvenilia membra non foveat. Balnearum calor novum adolescentiae sanguinem non incendat. Vidua, quae in deliciis est, vivens mortua est. Sequitur alio charactere quaedam exhortatio ad virtutem, ubi de poenis inferorum versus quidam Leonini inseruntur:

Quo qui clauduntur, nequeundo mori, moriuntur.
Hujus generis sunt alii.

19. Additur eodem charactere vel paulo recentiori quo libri Sententiarum, De sancto Abraham, qui fuit prima via credendi. Abraham filius Thare, etc. Brevis Vita Abrahae; sequuntur alii patres Veteris et Novi Testamenti. Multum diversae sunt hae Vitae a libro Isidori [Col. 0825B] de Obitu Patrum, sed multis in locis omnino consentiunt. Nonnihil jam de hoc opere cap. 61 dixi, quod inter appendices referre est animus. Caput de S. Jacobo sic habet: »Jacobus, qui interpretatur supplantator, filius Zebedei, frater Joannis apostoli, arte Petri piscator, postea factus est Christi secutor. Relinquens rete, et navem, 304 secutus est Salvatorem: relicto patre Zebedeo, obedivit Deo; relinquens mare et pisces, factus est in mari, id est, in mundo piscator coelestis, Hispaniae et occidentalibus locis praedicator; et sub Herode gladio caesus occubuit, sepultusque est in Achaia Marmarica VIII Kal. Augusti.

20. Ultimus est Stephanus, qui in genuino Isidori libro deest. Sequuntur quaedam de Domino nostro [Col. 0825C] J. C.; unde factus sit homo, de Ebrietate, de Pace et discordia, de Poenitentia; quod est mysticum opus de Numeris, ut cap. 63 monui. Pag. 84 sine titulo de lectione librorum: Duobus sine dubio modis tota scriptura intelligenda est. Inseritur decretum Gelasii nonnihil immutatum, quod inter appendices Sedulii recensui. Hic Codex revocari potest ad saeculum XI. Sunt puncta inter medias dictiones, character clarus, diphthongi conjunctae, orthographia qualis fere nunc in usu est. Pauci et clari litterarum nexus in utroque opere.

21. Codex 205 Regio-Vaticanus chartac. in-4, charactere Gothico-Germanico obscuro saeculi XIV. Volumen Petavianum LXV. Isidori Hispalensis episcopi Etymologiarum libri XX. Epistolae amoebaeae Isidori [Col. 0825D] et Braulionis: index librorum et capitum, ut in Editis. Etymologiis succedit Cassiodorii liber de Anima: Incipit liber Animae: Secundum Isidorum Etymologiarum primo, etc. Explicit liber Cassiodori de Anima. Cassiodorus quidem scripsit librum de Anima, qui in Editis incipit, Cum jam suscepti operis, et post praefationem, Anima igitur hominis: sed cum saeculo VI floruerit, Etymologias Isidori allegare non potuit: adeoque additum posteriori manu est initium libri de Anima in hoc ms. Codice.

22. Codex 215 Regio-Vaticanus membranac. in-4, alias notatus numero 1, 87. Initio libri rubris litteris: Sancti Mar . . . alia deleta sunt, sed indicari videtur S. Marii Forcalqueriensis. Aetas Codicis saltem [Col. 0826A] aliqua ex parte ad finem saeculi VIII revocari potest. Primum opus hoc titulo profertur: »Excerpta quaedam ex synodalibus gestis Silvestri papae: Temporibus sancti Silvestri.« Postea: »Incipit epistola Orientalium episcoporum Julio Romano missa, etc. Epistola sanctissimi Julii Romani archiepiscopi rescripta Eusebio, etc. Pag. 12. In Concilio Bracharense (sic): De honestate bonorum, et disciplina: Cum beatus Apostolus arguere . . . sententiam sustinebit. Prosper de vita activa et contemplativa.« Hic est Julianus Pomerius. 305 Epistolae quaedam S. Hieronymi. Liber Augustini ad Hieronymum, de Origine animae. Tractatus Hieronymi de Seraphin. Inde Synonyma Ciceronis, ut dixi cap. 56. Sequitur opus de Orthographia et Prosodia: Nomina Graeca . . . haec Papiriarus [Col. 0826B] (sic) et Cassiodorus. Subinde Hieronymus in Genesin. Postea incipiunt glossae Veteris et Novi Testamenti: Prologus, id est, praefatio: de quibus vide caput 65. Pag. 106, inseritur hymnus S. Petri charactere, ut videtur, diverso: Solve linguae mores, (lege Solve linguae moras vel lingua moras) et beato laudes refer Petro.

23. Pag. 122, quidam versus prosodiaci, inter quos hi:

Dicit se vetulam, cum sit Cerellia pupa,
   Pupam se dicit Gallia [Lege Gellia], cum sit anus:
   Frigus enim magnum synthesis una facit;
   Denique sceptra Patris et Paracletus agit.
Exempla sunt ad cognoscendam quantitatem syllabarum, quibus nomen auctorum affigi solet: et in versibus quidem relatis indicatur Catal, vel Call; ex [Col. 0826C] quibus litteris nomen poetae non colligo, praesertim cum tres primi versus sint Martialis, quartus poetae alicujus Christiani. In aliis clarum est auctoris nomen. Inter haec exempla ex Isidoro laudatur p. 125,

Te quoque nostra tuis promit bibliotheca libris.
Sequitur sine nomine:

Quem mea non totum bibliotheca capit.
Multa hic ex Prudentio et Paulino.

24. Pag. 127, nomina feriarum. Prima dies Phoebi, etc. Versus de Palmis: Rex tibi summe . . . Christe Redemptor, etc. . . Cuncta creator. Pag. ead. versa: Versus S. Augustini de Anima:

Omnia sunt bona, sunt quia tu bonus omnia condis:
[Col. 0826D] Ultimus:

Si infelix, etiam multo infelicior illuc.

25. Pag. 128, versa: versus Platonis de Deo:

Omnipotens, annosa poli quem suspicit aetas:
Ultimus:

Quidquid id est vegetum, quod [Forte, quo] percita corpora vivi [Forte vivunt].
Pag. 129, quidam versus ex Alcimo Avito ad explorandam quantitatem syllabarum. Item Juvenci et Fortunati.

26. Pag. 131, Incipit liber Chronicon Isidori Spanensis episcopi: Brevem, etc. Quaedam adduntur de regibus Galliae usque ad Carolum et Carolomannum, et Ludovicum. Codex charactere minuto scriptus [Col. 0827A] forte tempore Caroli, de quo dicitur: Cujus regni annus nunc agitur XXXVII. Sunt diphthongi unitae; puncta superne: alia diversa manus videtur primorum operum.

306 27. Codex 227 Regio-Vaticanus chartaceus in-4 saeculi XV. Liber glossarum ex variis glossariis collectus. Foris inscribitur, Isidori glossae. Intus nihil dicitur. Incipit: »Anger, Spartharius, qui angit, id est, stringit spartam.---Albanae plurali numero, nuces Praenestinae.---Astrosus, lunaticus.---Aularius, aulicus, palatinus.---Agagola, lenocinator, pantomimus.---Angaria, arianus, qui agrum laborat, ut angarias accipiat.---Anteritas, antiquitas.---Antela, antilena, sicut postela, postilena.« Vocabula eadem fere occurrunt atque in vulgato Glossario [Col. 0827B] Isidoriano, sed diverso modo locata et mendose interdum scripta, ut Spartharius et spartam, quod positum est pro Spatharius et spatham.

28. Codex 231 Regio-Vaticanus membranaceus in-4, olim signabatur 1351. Character clarus Gallicus. Rubrica: »Incipiunt capitula libri magni Aurelii Cassiodori senatoris: de Anima: sunt 16 capita. Pag. 18, rubrica: Explicit liber Cassiodori de Anima. Pax legenti, vita credenti, salus scribenti, gloria Deo largitori, regnanti in saecula saeculorum: Amen. Incipit liber S. Prosperi pro Praedicatoribus gratiae Dei contra librum Cassiani presbyteri, qui praenotatur de Protectione Dei: Gratiam Dei, qua Christiani sumus, etc. Pag. 40, terg. Explicit liber S. Prosperi contra librum abbatis quondam Cassiani, [Col. 0827C] qui praenotatur de Protectione Dei, sive adversus dogma Pelagii et Coelestii [Forte prius erat Coelestini];« deleta sunt quaedam verba, et sequitur, inimicorum gratiae Dei, et D. N. J. C.

29. Sequuntur Alcuini libri tres de Trinitate cum versibus: O rex augusto, etc. Pag. 88 sine titulo: Credimus sanctam Trinitatem, id est, Patrem, etc. Deinde Albini quaestiones de Trinitate ad Fredegisum: Placuit prudentiae vestrae, etc. Epistola Albini ad Eulalium: Sanctae sollicitudini vestrae, etc.

30. Pag. 105 terg., rubrica: Incipit expositio sancti Evangelii: Mattheus, sicut in ordine primus, etc. Pag. 109, rubrica: Incipit de serie generationis J. C. D. N. secundum carnem: Quomodo, etc.

31. Pag. 113 terg., rubrica: Item de Novo Testamento: [Col. 0827D] Quatuor evangelistae Domini Jesu Christi sub quatuor animalium vultibus figuraliter exprimunt, etc. Sunt allegoriae Isidori de Novo Testamento. Desinit: refectione saturabuntur. Illico rubrica: Item praefationes librorum Novi Testamenti; Evangeliorum praedicatio, etc. Isidori Prooemia: sed desinunt in num. 1 eloquio ediderunt.

307 32. Sequitur ibidem pag. 123 rubrica: »Incipit liber de Interpretatione quorumdam nominum Veteris Novique Testamenti: Domino et Dei servo Orosio episcopo Isidorus: Quaedam notissima nomina, etc.« Des.: »et gloriae coelestis coronam accepit;« qui finis est Allegoriarum Veteris Testamenti. Sequitur sine titulo: »Dominus et Salvator noster clementissimus [Col. 0828A] suorum eruditor, docturus dicipulos quid orarent, etc.« De oratione in genere, et mox de oratione Dominica. Des.: »et unde ipsius misericordia liberamur. Amen.« Nulla fit mentio »Isidori Cordubensis, neque Orosii presbyteri,« neque Orosio epithethon reverentissimi tribuitur. Plura de his cap. 60. Desunt Allegoriae Novi Testamenti, fortasse quod praemissae jam erant.

33. Post expositionem orationis Dominicae pag. 138 terg., rubrica: »Incipiunt interpretationes nominum ex Hebraeo in Latinum. Hel Deus, Heli Deus meus, etc.« Postea Graeca nomina, »O theus, Deus.« Des.: »Bibliotheca repositio librorum.« Pag. 142, rubrica: »Incipit explanatio Symboli apostolorum: Quando beatum legimus Paulum, etc.« Desinit: »fideliter [Col. 0828B] credo quae in symbolo continentur. Amen.«

34. Sequitur sine titulo expositio symboli, »Quicunque: Injunxistis mihi illud fidei opusculum, quod passim in ecclesiis recitatur, etc.« Ibid.: »traditur enim quod a beato Athanasio, Alexandrinae Ecclesiae antistite, sit editum: ita namque semper eum vidi praetitulatum etiam in veteribus Codicibus.« Desinit, a Domino redduntur. Ad celebrem controversiam de symbolo Athanasiano notandum, jam saeculo X circiter animadversum fuisse, in veteribus Codicibus. Athanasio ascribi.

35. Codex 239 Regio-Vaticanus, saeculi XIII circiter, membr. in-4, charactere claro, sed minuto, et multis compendiis litterarum, in duas columnas divisus. Volumen Petavianum LXII. In fine dicitur [Col. 0828C] liber S. Andreae. Sunt XX libri Etymologiarum ordine vulgato in Editis. Praecedunt quatuor epistolae ex sex jam vulgatis et notis, et index librorum.

36. Codex 254 Regio-Vaticanus membranaceus in-4, alias 1488. Rubrica: Incipiunt capitula libri primi Sententiarum Isidori archiepiscopi. Liber I habet 31 capitula. Liber II, cap. 44. Liber III, cap. 67. Explicit liber tertius Sententiarum Isidori archiepiscopi. Sequuntur homiliae Origenis super psalm. XXXVI, XXXVII, XXXVIII. Sunt novem homeliae; tituli capitum rubricati. Deinde epistola Eugenii 308 papae ad Cistercienses, data Signiae Nonis Augusti: Optarem, filii dilectissimi, corporali praesentia sacro vestro interesse collegio. In fine: Liber sanctae Mariae de. Nihil aliud legi potest. Hactenus Codex eodem charactere [Col. 0828D] claro et aequali exaratus saeculi XIII aut seq. Sunt duo virgulae supra duo ii, diphthongi unitae, punctum, punctum simul et virgula superne, frequentes litterarum nexus, sed non obscuri.

37. Succedit in eodem volumine alio charactere rubrica: Incipit liber Soliloquiorum ejusdem episcopi Isidori: Quaeso te, anima, obsecro te, etc. Apud Breulium hic est liber secundus Synonymorum. Finis utrobique: Tu mihi supra vitam meam places. Non est divisio capitum. Ex alio volumine, in quo praecessissent alia opera Isidori eodem charactere, haec assuta esse videntur.

38. Sequitur: Incipiunt sententiae de diversis libris sanctorum doctorum excerptae. Laudantur »Isidorus, Beda, Xystus, Gregorius, Augustinus, Seneca, [Col. 0829A] Hieronymus,« ut cap. 33 dixi. Postea »Excerptum ex epistola beati Gregorii ad Secundinum Dei inclusum de callidi hostis insidiis: Antiquus hostis, etc.« In fine:

Explicit: expliceat, ludere scriptor eat.
Et recentiori charactere: »Est iste liber ad usum fratris Gerardi de Fleury, ordinis Minorum Sancti-Francisci sacrae theologiae doctoris:« postrema verba non satis clara sunt. Videtur tamen aliquando pertinuisse Codex ad aliquem Hispanum: alicubi enim margini appingitur ojo, oculus, quo verbo Hispani attento animo legendum aliquid esse indicant, ut in aliis Codicibus jam notavi. Character hujus extremae partis Codicis est Gothicus magna ex parte; supra i additur virgula, seu lineola, sed alia manu, [Col. 0829B] ut videtur: supra duo ii, et in rubricis videtur lineolas apposuisse eadem prima manus: multa sunt compendia litterarum, desunt saltem plerumque diphthongi.

39. Codex 255 Regio-Vaticanus membranaceus in-4, alias signatus numero 1487, saeculi VIII aut IX. Titulus charactere recentiori: Isidorus de natura rerum. Prologus ad Sisebutum. Index capitum 46. Deest caput 27, quod habet Breulius, et omittit editio Matritensis. Finis, finem nunquam est habiturus. Rubrica: Explicit liber primus Isidori. Sequitur sine titulo:

Tu forte in lucu [Lege luco] lentus vaga carmina gignis,
Argutosque inter latices et musica flabra, etc.
Luna meat fratrem rectis objectibus urgens.
[Col. 0829C] In edit. 309 recenti Matrit. mendose carmen id legitur, quod emendatum a nobis edetur. Subjungitur antiphona notis musicis antiquis: Kal. Octobris: O athletam invictissimum Germanum episcopum. Et antiphonae de vinculis S. Petri: Immisit Herodes rex manus.

40. Tum rubrica: Incipit liber Pronosticorum (sic) editus a Juliano Toletane [lege Toletano] episcopo ad Didalium [lege Idalium] episcopum Barcinonensem. Post prologum et orationem rubrica: Explicit prologus, sive oratio Juliani cathedrae Toletanae [videtur Tolitanae] episcopi. Incipiunt capitula libri primi. Liber primus complectitur capita 22. Liber secundus cap. 37. Liber tertius cap. 62. Post caput 62, cujus [Col. 0829D] nullus est finis, sequitur aliud caput non antea indicatum, titulo nigro, sed antiquo, quod deest in Matritensi editione PP. Toletanorum: Tractatus S. Ambrosii de Superbia carnis. Ad te manum meam extendo, etc., jejunium et orationem. Explicit liber Pronosticorum. Ad hujus capitis marginem apponitur num. 63. Succedit opus sive homilia satis longa sine principio; prima verba: »brachia decoraris! Ille virtutum ornamenta animae suae a Christo decorem accipit; semper enim, etc. . . atque in oeterna beatitudine una cum sanctis et electis tuis aeternaliter regnare concedis, quia est tibi cum aeterno Patre et Spiritu sancto una deitas, gloria, virtus, imperium et potestas in saecula saeculorum. Amen.«

41. Annectitur Confessio ad Prima (sic): Confiteor [Col. 0830A] Domino et tibi, pater, qua peccavi in cogitationibus pessimis . . . perducat ad vitam aeternam. Amen. Praeterea index capitum libri I Sententiarum, et libri III. Deest index libri secundi. Postea titulus: Incipit liber Spermologon Isidori. Scilicet lib. I Sententiarum cum 31 capitulis. In fine: Explicit liber. Incipit liber: Omnis qui secundum. Hic est liber II cum 44 capitulis: Explicit liber secundus: Incipit tertius cum 67 capitulis; finis: laetificandos includit. Titulum Spermologon explicui cap. 67. Codex antiquus est, circiter IX saeculi, character clarus, Romanus, puncta aliquando infra litteras, aliquando supra, pauci nexus litterarum. Litterae i, d, h, longius extra lineam excurrunt; punctum et supra virgula, alibi virgula et supra duo puncta, diphthongi modo [Col. 0830B] unitae, modo solutae.

42. Codex 256 Regio-Vaticanus membranaceus saeculi XIV, ut videtur: »Incipit summa magistri Beleth de ecclesiasticis Officiis per anni circulum: In primitiva Ecclesia, etc.« Pag. 72, sine titulo: 310 »Sancta Romana Ecclesia post illas Veteris et Novi Testamenti, etc.« Decretum Gelasii de libris recipiendis et non recipiendis.

43. Pag. 92 terg. rubrica: »Decretalis Innocentii papae ad correctionem universalis Ecclesiae: Quidam sacerdotum in consuetudine habent, ut per singulos dies statim missa finita legatur Evangelium, In principio erat Verbum: quod quia neque a Romana Ecclesia manavit, neque aliqua ratione nititur, omnino prohibemus. Item quidam laicorum in consuetudine [Col. 0830C] habent ut, neglecto diei officio, missas peculiares, hoc est, de S. Trinitate, de S. Maria et de S. Nicolao, et hujusmodi sibi petant decantari. Et hoc quoque prohibemus ne ulterius faciant, nisi congruo tempore; sed si quis velit audire pia devotione sacra mysteria missae, de eodem die missam audiat pro salute vivorum vel defunctorum.« Item alia Decretalis ejusdem Innocentii ad consulta cujusdam patriarchae: »Consilium nostrum, etc. Apud nos in diebus profestis cum celebrantur missarum solemnia in honore beatae Virginis, neque hymnus angelicus, neque symbolum canitur, licet in missa praefatio propria decantetur, ut inter commemorationem et solemnitatem differentia ostendatur.« Sermo est de Missis votivis. Nobis aliae nunc sunt in [Col. 0830D] usu rubricae post S. Pium V. Lege, si placet, curiosum Scortiae opus de sacrosancto missae Sacrificio lib. IV, cap. 31, num. 6, et tit. 41 de Celebratione missarum cap. 2 et 4.

44. Pag. 102 epistola Hieronymi ad Nepotianum: de Vita clericorum: Petis a me, Nepotiane. Aliae ejusdem epistolae. Pag. 110, rubrica: Ysidorus de Clericis: Omnes cum ecclesiastici ministri ordinandi sunt, etc. Est caput 1 lib. II de Offic. eccl., nonnullis mutatis. Rubrica: »Quae praecepta specialiter monachis, quae generaliter communia sunt Christianis. Propter quosdam simplicium, qui religiosis et eruditis viris se admonentibus ac redarguentibus plerumque objicere solent, solos monachos Scripturarum sanctarum praecepta observare debere, etc.« [Col. 0831A] Desinit: remunerationem percipiet. Sequitur Pastoralis cura S. Gregorii, mutila paulo post initium.



311 CAPUT C. Alia 13 exemplaria mss. bibliothecae Regio-Vaticanae commemorantur. Plura opuscula varii argumenti. Isidorus noster saepius Junior in antiquissimis membranis appellatus. Vetus Gothorum historia nondum edita. Quaedam Isidori fragmenta notis Tironis exarata.

1. Codex 261 Regio-Vaticanus chartaceus, qui olim signabatur 1612, charactere semigothico, sive Germanico. Plura continet. Primo loco occurrit liber de Consolatione humanae naturae editus per magistrum Joannem Jarsonium, universitatis Parisiensis theologiae professorem, super librum Boetii de Consolatione: [Col. 0831B] Quoniam secundum Apostolum: finis: coelestis aula suscipiet: quam, etc. Prope finem citantur versus:

Qui non assuescit virtuti, dum juvenescit,
A vitiis nescit discedere, quando senescit.

2. Secundo Meditationes Anselmi, sed sine titulo, qui aliena manu additus est. Incipit: Anima devota cupiens. Tertio opus sine titulo: Quid est Deus, etc. Quarto sermo de contemptu mundi sine auctoris nomine: Videte, quomodo caute ambuletis. Quinto: Incipit tractatus psalmorum beati Augustini: Canticum psalmorum.

3. Sexto »Incipit liber de Miseria et Utilitate humanae conditionis, editus a domino Lothario, sanctorum Sergii et Bacchi diacono cardinali, qui postea [Col. 0831C] Innocentius papa tertius appellatus est.« Hic etiam dicitur »de contemptu mundi.« Septimo, »Incipit prologus super devotissimo tractatu coronae mysticae Virginis Mariae: Corona aurea, etc.;« finis: »Defensatrix pupillorum, quae in sede imperiali residens, etc.« (inter opera dubia S. Ildefonsi pag. 393 seqq. tom. I PP. Toletan.). Octavo, »Octo quare Virgo Maria dicitur beatissima: Virgo Maria dicitur beatissima propter octo. Primo, quia concepit verbo. Secundo, sine peccato. Tertio peperit sine dolore. Quarto, portavit Deum et Creatorem suum in utero suo. Quinto, quia per ipsam deletum fuit peccatum primi parentis. Sexto, concessum est ei quidquid petit a Deo. Septimo, quia est in coelis in corpore et anima. Octavo, quia exaltata est super choros angelorum.« [Col. 0831D] Nonnulla deinde opera simili titulo prodierunt, ut Petri Ribadeneyrae liber 312 inscriptus, El porquè de la Compañia. Sequitur rubrica: Quot annis vixit Virgo Maria.

Virgo Dei vixit sexaginta tribus annis
Quatuor atque decem fuit in partu benedicta,
Trigintaque tribus cum nato vixerat ejus,
Sexque decem postquam natus conscendit ad astra.

4. Nono. »Incipit tractatus de virtute orationis, editus a Venerabili Hugone de S. Victore: quo studio et quo affectu, etc.« Decimo, »Tractatus ad convertendum Judaeos de errore suo, quem habent in Messia adhuc venturo, et de observantia legis.« Alfonsus Bonihominis Hispanus hunc librum diu occultatum, ex Arabico in Latinum sermonem a se conversum, [Col. 0832A] mittit ad Hugonem magistrum ordinis Praedicatorum. Alfonsus scribebat Parisiis. Auctor libri est Samuel catechumenus, oriundus de Feth civitate regis Morothitani (sic), qui scribit ad Isaac magistrum synagogae in Subvilmetam in eodem regno. In fine Alfonsus addit notam de praesentis libri per annos 236 occultatione, a Judaeis procurata. Latine redditus est liber anno 1339.

5. Undecimo. »Incipit tractatus, editus a domino Petro cardinali Cameracensi, de quatuor exercitiis spiritualibus. Anima devota cupiens, etc.« Duodecimo, »Hos versus composuit venerabilis dominus frater G. Eden, qui fuit generalis ordinis Minorum, patriarcha Antiochenus, et episcopus Catansensis: Jesu salutis hostia, salutis sacrificium, Jesu salutis gratia, salutis [Col. 0832B] beneficium, etc.« Hujus generalis G. Eden ordinis Minorum mentio apud Wadingum mihi quaerenti non occurrit.

6. Decimo tertio. »Admonitio S. Augustini ad monachos de lectione evangelica et igne purgatorii: In lectione apostolica, quae nobis paulo ante recitata est, fratres charissimi, audivimus Apostolum dicentem: Quia fundamentum aliud, etc., largitate redimere festinemus.« Decimo quarto. »Incipit sermo S. Joannis Os aurei de supra scripta patientia et gratiarum actione, et quod non oportet sic fortiter lugere mortuos, praesertim cum parvuli mundi de hac vita separati sunt. Age maxime hodie praecedentium dierum solertius ad sermonem et doctrinam ingrediamur . . . . annumerati sumus per J. C., etc.« Decimo [Col. 0832C] quinto: Alii sermones S. Joannis Os aurei, sive Chrysostomi. Denique pag. 175, Sermo S. Isidori de Temptationibus diaboli. Est caput 5 lib. III Sententiarum, ut dixi cap. 72.

313 7. Codex 281 Regio-Vaticanus, jam cap. 85 recensitus, fortasse saeculi IX. Sunt diphthongi solutae et connexae, virgula infra et supra punctum, aliquando sola virgula et solum punctum. Sunt Differentiae de vita activa et contemplativa Isidoro ascriptae. Sequitur rubrica characteribus magnis rubris, quibus minores alii immiscentur: Incipiunt capitula libri primi de Vita contemplativa. Nomen auctoris non exprimitur; opus Prospero tribui solet, sed est Juliani Pomerii. In fine: Qui legis, ora pro ipso [Col. 0832D] scriptore, si Dominum habeas in omnibus protectorem. Agambaldus indignus vocatus monachus scripsit. Deo gratias.

8. Codex 287 Regio-Vaticanus in-4 membr. saeculi XII aut seq., volumen Petavianum LXI. Libri decem postremi Etymologiarum. Adduntur quaedam ex libro secundo de Rhetorica. Haec legitur nota: Liber S. Petri Gandensis ecclesiae. Servanti benedictio, tollenti maledictio; qui folium abstulerit, vel curtaverit, anathema sit. Similes anathematismos in aliis quoque libris mss. legas. Hoc exemplar fortasse pertinet ad divisionem, quam quidam astruebant, Etymologiarum in duas partes.

9. Codex 293 Regio-Vaticanus in-4 membranaceus, al. 1485, volumen Petavianum LVII, saeculi X [Col. 0833A] circiter: Incipit Praefatio Isidori episcopi in libro Geneseos. Isidorus lectori salutem. Historia sacrae legis, etc. 31 capita numerantur. In fine: Explicit tractatus in libro Geneseos. Incipiunt capitula in libro Exodi. Capita sunt 59. Quaedam mystica ex libro. Finis: in se credentibus. Capitula 17 libri Levitici: Incipit tractatus libri Levitici: Hostiarum diversitates. Finis: Hujusmodi sacrificium ab Ecclesia catholica non approbatur; sed non dicitur: Explicit, et deesse videtur unum folium; poterat tamen aliquid addi huic paginae.

10. Incipiunt capitula libri Numeri. Sunt 30. Ideo hic liber unus, etc. Explicit liber Numeri: Incipiunt capitula (Deuteronomii): sunt 22. Incipit tractatus Deuteronomii: Liber Deuteronomii, etc. Explicit [Col. 0833B] liber Deuteronomii. Incipiunt capitula in libro Jesu Nave. Sunt 18. Explicit Jesu Nave. Judicum capitula incipiunt: Historia Judicum. Caput 9 est de Ruth. Explicit de Ruth. Regum capitula incipiunt. Post librum Judicum, capita 21 lib. I, capita 6 lib. II, capita IX lib. 3. Breulius habet capita 8, conjungit enim duo extrema. Capita 8 lib. IV Regum. Libri Esdrae sunt capita 3. De Machabaeis 314 caput unicum. Explicit opusculum Isidori Spalensis episcopi in libris Veteris Testamenti.

11. Incipit liber. primus Prosperi de Vocatione omnium gentium: Inter defensores liberi arbitrii, etc. Explicit de vocatione omnium gentium Prosperi liber secundus. Sequitur epistola Leonis papae ad Juvenalem episcopum de haeresi Eutychiana. Ejusdem ad [Col. 0833C] Julianum. Ejusdem ad Augustam Pulcheriam. Ad Augustum Leonem. Epistola vel decretum Innocentii papae ad Decentium episcopum. Hieronymi epistola ad Magnum oratorem urbis Romae. In principio hujus Codicis notatur: Liber sancti Petri sanctique Rodoberti (vel Crodoberti, seu potius Hrodoberti) de cella. Sunt duo puncta, punctum et supra virgula, punctum unum, nexus faciles et non multi, character clarus, aequalis, lineae artificio rectae, desunt puncta supra i, diphthongi partim unitae, partim solutae.

12. Codex 294 Regio-Vaticanus ex pergam. in fol. parvo, charactere minuto, sed claro. Volumen Petavianum LX. Sunt nonnulli nexus sed faciles, punctum, [Col. 0833D] virgula infra supra punctum, diphthongi unitae, lineae arte directae, saeculo fortasse XI Codex exaratus. Sunt Etymologiae mutilae in fine. Initio: Incipit epistola Isidori Junioris Hispalensis: alia deleta sunt. Post sex notas epistolas index librorum XX, tum index capitum libri I. Ordo librorum ut in Editis.

13. Codex 309 Regio-Vaticanus, membranaceus in-fol. saeculi X, ut videtur, charactere Gallico nitido. Opus quoddam septem libris constans, quale in Codice Veronensi, in quo est compendium libri de Ortu et Obitu Patrum, quem cap. 44 recensui. Codex olim monasterii S. Dionysii Parisiensis. Nota recens initio: Arbitror omnes tractatus in hoc codice contentos esse venerabilis Bedae aut Isidori.

[Col. 0834A] 14. Praemittitur: Quomodo numerus a quolibet animo conceptus, quis sit, possit agnosci? Assumatur numerus quilibet. Ad marg. manu recenti citatur Beda tom. II, col. 133. Pag. 4 terg. tabula omnium operum contentorum in hoc volumine. Liber I habet capita 11. Caput 1, Nota, quae continet natalitia sanctorum, etc. Caput 2, de cursu lunae, etc. Caput 3, Martyrologium, pauci sancti a prima manu. Quaedam alia manu antiqua addita, ut V Idus Decemb. In monasterio S. Medardi susceptio sanctorum Sebastiani martyris 315, et Gregorii papae, et S. Leocadiae. Confer Florezium tom. V Hisp. sac., pag. 308, de translatione corporis S. Leocadiae. Hiemis initium VII Idus Novembris. Caput 4, de Cyclis. Caput 5, Abbreviatio chronicae, scilicet pag. 59 [Col. 0834B] est rubrica: Abbreviatio chronicae, ubi mittenda sit. Adam cum esset centum triginta annorum, etc. Nota recens: Vide num opus istud sit Isidori, aut Bedae. Alia: Editum tom. III Histor. Francorum Duchesnii, pag. 125. Desinit: Sunt autem totius summae ab origine mundi anni usque in praesentem annum IIII DCCLXXI (sed forte fuit DCCCLXI), scilicet annum VIIII Caroli, qui post Carolomannum regnavit.

15. Cap. 6, fol. 60 terg., rubrica: Incipit de Ortu et Obitu Patrum, Adam, etc., ut in Codice laudato Veronensi. Ad marg. loco numerorum litterae Graecae: opusculum hoc a me inter appendices edetur, collatis variis lectionibus ex aliis mss. Sequuntur alia de temporum notione, et fol. 65 de hebdomadibus LXX propheticis. Liber II continet capita 22, de cyclis, [Col. 0834C] de annis inveniendis, et de Paschatis die, etc. Liber III habet capita 14, de computo articulari, seu per digitos, de annis, de ratione bissexti, de Kalendis, etc. Liber IIII, cap. 27: de luna, ejus diebus, concordia cum mari, etc. Liber V, cap. 12, excerptum de astrologia, de stellis, de eclipsi, de signis tempestatum. Signa zodiaci haud ineleganter depicta. Liber VI, capita 7, de ratione unciarum, de probatione auri et argenti, de mensura cerae et metalli in operibus fusilibus. Macrobii fragmentum, De mensura terrae, etc., solis, etc. Capellae, De mensura lunae et terrae.

16. Liber VII. Item liber cum capitulis suis Bedae presbyteri continens de rerum naturis. Respondet fol. 107, terg. rubrica: Versus Bedae presbyteri: Naturas [Col. 0834D] rerum varias, etc. Index capitum 51, fol. 19, Explicit liber de naturis rerum (scilicet Bedae). Illico rubrica: De mensuris et ponderibus: Mensura est juxta Isidorum, quidquid, etc. Post opusculum hoc de mensuris et ponderibus sunt quaedam de epactis, cum quaestionibus: Si vis scire, etc., ut in aliis codicibus, et apud Muratorium inter Anecdota tom. III, pag. 111 seqq. Fol. 125 terg., versus ad terminum septuagesimae reperiendum:

Procedunt februae quinta sub sorte Kalendae, etc.
Accuratae tabulae epactarum cum versibus.

17. In libro 1, post caput 4 de cyclis, fol. 37 seq. inseritur 316 in membranis recentioribus tabula et ordo annorum a primo anno nativitatis Christi ad [Col. 0835A] annum 1566, et ad nonnullos annos quaedam gesta annotantur ut 1 Dominus N. J. C. nascitur annis ab origine mundi peractis V DCC; sed DCC non ita clarum est. Prima manus quae numeros annorum appinxit, gesta ita assignat usque ad annum 1175 circiter, ac notat praecipue res regum Francorum et monasticas. Succedit alia manus, qua multo plura enarrantur pariter de rebus Galliae et monasticis. Deinde tertia manus, et quarta denique, qua anno 1374 indicatur Karolus V (Galliae) regnat. Anni sequentes omnes puri sunt ab hujusmodi historicis notationibus.

18. A prima manu ad annum 775 notatur: Karolus perrexit in Hispaniam. Ad annum 1154, Ludovicus rex duxit uxorem ex Hispania regis filiam. Ad annum [Col. 0835B] 1160, Obiit regina Constantia ex Hispania. Eodem anno Ludovicus rex duxit filiam comitis Blesensis. Ad annum 1233 notatur: Eodem anno Alfonsus de Hispania duxit in uxorem comitissam Boloniae. Auctores harum notarum videntur monachi monasterii Parisiensis S. Dionysii, de quo plura interserunt peculiaria.

19. Codex 310 Regio-Vaticanus membranaceus in-fol. saeculi X circiter: In nomine sanctae Trinitatis incipit liber Prooemiorum de libris Novi ac Veteris Testamenti plenitudinem, quam in Canone (vel Canonem) catholica recipit Ecclesia juxta vetustam priorum traditionem. Incipit: In principio videlicet, etc. Item praefationes librorum Novi Testamenti; Evangeliorum [Col. 0835C] praedicatio, etc. Explicit liber Prooemiorum. Sequitur: Incipiunt annotationes provinciarum Galliarum cum privilegiis suis. Provincia Lugdunensis, etc. Sunt 17 provinciae, 115 civitates. Deinde: Incipit Rotarum liber Isidori Domino et filio Sesibuto, etc. Index capitum, etc. Finit: nunquam est habiturus. Deest cap. 47 De partibus terrae, quod in aliis Mss. adest, in aliis deest.

20. Postea: Incipiunt glossae ex Novo et Veteri Testamento; seu ex Etymologiarum [Forte Etymologiis] spiritaliter compositae. Incipit: Avavus, pater proavi, id est, avus avavi. Abba, pater, Syrum nomen est. Finit: Zizania, lolium. Est glossarium copiosissimum, vel index Etymologiarum. Praeterea: »Incipiunt capitula libri decimi, id est, quaedam nomina [Col. 0835D] per alphabetum distincta: De reliquis 317 nominibus juxta ordinem elementorum litterarum.« Est liber X Etymologiarum. Subjungitur: »Incipit De proprietate sermonum vel rerum. Inter polliceri et promittere, etc. Incipiunt differentiae spirituales Isidori episcopi Junioris Spaniensis: Inter Deum et hominem, etc.« Finis: »humilitatis Christi: expliciunt differentiae spiritualium, sive carnalium Isidori.«

21. Consequitur: In nomine Domini charissimo et dilectissimo fratri Braulioni archidiacono Isidorus. Edita est haec epistola a Breulio ex hoc ipso Codice, quem prae manibus habeo, ut videtur: laudat enim Codicem Petavianum, qualis hic est. Exstat inter alias Isidorianas.

22. Additur: »Incipit Soliloquiorum Isidori Junioris [Col. 0836A] Spalensis episcopi. Isidorus lectori salutem. Venit nuper ad manus meas quaedam schedula Ciceronis, etc.« Hunc prologum Breulius refert ad prooemium libri de Contemptu mundi. Post hunc prologum: Anima mea in angustiis est, etc. Explicit liber primus, incipit liber secundus: Quaeso te, anima, etc. Nulla in Codice distinctio capitum. Desinit: non purgat, sed ampliat. Sed videtur deesse unum folium. Sequuntur duo sermones S. Augustini nomine, quorum primus, ut notatum invenio, factus est ex sermone 13 de Tempore, alter est scriptoris alicujus, qui anno circiter 500 vixit. Secundus incipit, Audiat in praesenti dilectio vestra, fratres charissimi, quemadmodum, etc. Confer Caesarii sermones.

23. Codex mutilus est in fine: character clarus, [Col. 0836B] in principio major. In libro de Natura sunt puncta, aliquando infra litteras aliquando in medio; non alia interpunctio, diphthongi separatae aut semper, aut plerumque. In aliis sequentibus operibus diversa est scribendi ratio; sunt punctum et superne virgula, punctum unum. Codex parum correctus est.

24. Codex 349 Regio-Vaticanus in-4 chartaceus plura miscellanea continet. Primo loco sunt pauci quidam versus ante imaginem Pietatis (Crucifixi) collocati:

Respice, peccator, an non sim verus amator.
Et cap. secundo, Orationes, sive commemorationes S. Hieronymi et Augustini. Tertio. Jubilus S. Bernardi: Jesus dulcis memoria, Rhythmi ejusdem:

[Col. 0836C] Salve, mundi salutare.
Salve, salve Jesu chare.
Quarto: Modus ad conservandum nos in amore Dei ex XIV, itemque ex aliis IV Patribus: Ego considero, etc. . . in ejus amore. 318 Quinto: Quinque regulae ad cognoscendum quando peccatum sit mortale. Prima regula . . . deliberationem applicando.

25. Sexto. Rhythmus in S. Hieronymum; salutatio S. Corporis Domini, virtutes Agni Dei, etc. Septimo. Liber Moralium Senecae: Omne peccatum est actio, etc. Octavo. Informatio S. Bernardi ad religionem: Ad hoc studeat, etc. Nono. Speculum monachorum S. Bernardi: Si quis emendatioris vitae. Decimo. Versus alii et plura alia S. Bernardi, Petri Damiani, Augustini, Gregorii, etc. Undecimo. Confessio ordinata in Cartusia [Col. 0836D] Magna. Duodecimo. Supposititiae Lentuli epistola ad Romanos de Forma Jesu Christi, et Pilati epistola de Jesu Christo. Decimo tertio. De tribus apparitionibus D. J. C., quae in Evangelio non habentur; de quibus dixi ad Sedulium lib. V, vers. 362. Decimo quarto: Epistola Francisci Petrarchae ad Gerardum Cartusiensem, suum fratrem.

26. Decimo quinto. Excerptum ex libro III Prosperi (Pomerii potius) de Vita contemplativa. Decimo sexto: Ex bibliotheca Vaticana: Incipit concilium urbis Romae sub Damaso papa celebratum: De explanatione fidei catholicae; quod edidi post Sedulium inter appendices. Sequitur: Ex concilio Romano sub Martino papa primo, in quo verba quintae synodi referuntur, videlicet ex decreto XVIII. Omnia autem, quae non consonant, [Col. 0837A] etc., in finem praedicaverunt. Decimo septimo. Plura Graeca, etiam ex SS. Patribus. Decimo octavo. Auctoritates, quod Romae a S. Silvestro Constantinus baptizatus est. Laudatur etiam Isidorus Hispalensis, non indicato loco. Vide cap. 33. Decimo nono. Diversa alia miscellanea. In hoc ergo volumine Miscellaneorum; pag. 107: Isidorus Hispalensis Ecclesiae episcopus de Viris illustribus. Incipit a Xysto, Macrobio, etc. Ultimo cap. de Maximo episcopo. Succedit elogium Isidori a Braulione compositum. In fine: Si videbitur R. Patri sacri palatii magistro imprimatur. M. Antonius archiepiscopus Vuasin (obscure) Vicesgerens. Sunt 47 capita, comprehensis duobus de Sedulio, sed excepto capite Braulionis de Isidoro. Bis Sedulii mentio fit, videlicet cap. 11 et cap. 21.

[Col. 0837B] 27. Codex 421 Regio-Vaticanus membranac. in-4. Pauca quaedam folia prope finem adjecta sunt papyracea. Character membranarum antiquus est, saeculi fortasse XI. Est liber miscellaneus, in quo primo loco reperitur carmen elegiacum hoc titulo: Theologia 319 Synagogam alloquitur, dicens: Omnipotens in principio, quod notatur esse Hildeberti, Cenomanensis episcopi. Secundo, Versus Israhelis de Arte metrica super nomen et verbum;

Rotbertum salvere jubent praeconia metri, etc.
Dicimus haud aliud quam quod Servius et Beda dicunt. Hic Israel videtur diversus ab alio, de quo Fabricius in Biblioth. med. Tertio. Metrum choriambicum: Christe, qui caput es sacrae, etc. Tuque chara Deo [Col. 0837C] nimis Hadeuviga, et amabilis, etc. Haec virgo, forte Hegelwitha, saeculo IX carmen, ut videtur, conscribi jusserat, in elogium Mulieris fortis, quod sequitur, Rex Salomon summa qui fulsit in orbe sophia, etc. Sic pergit, litteris mediis et ultimis sibi aliquatenus consonantibus.

28. Quarto. Nota quaedam de ultione Cain, et deinde ratio repraesentans figuram longitudinis Christi, ut explicui in Sedulii App. 5. Quinto. Quot sunt linguae in mundo? Sunt septuaginta duae, etc. Sexto. De singulis septimanae diebus. Sunt 7. Versus Eugenii Toletani. Ibi reptantia hominesque sagaces: et prius plumigeros volucres. Caetera ut in alio Codice Reginae 2078, de quo egi in prolegom. ad Dracontium. Septimo. Oratio Dominica, Symbolum catholicum [Col. 0837D] Graece et Latine. Litania Graecorum brevis, qua Christus, Deipara, Michael, Gabriel, Raphael, Petrus, Paulus nominatim rogantur. Ibid., pag. 16: Hysidori ad sororem suam. Fragmentum lib. I contra Judaeos. Esaias [Forte erat autem] apertius filium a Deo genitum, etc., usque ad finem capitis 1 de Nativitate: Character saeculi IX circiter. In Ms. legitur ut eligat e duobus, sine sibi. Sequitur fol. seq. opus acephalum vel excerptum: Clericus est, qui Christi servit Ecclesiae: De vestimentis sacerdotalibus, de auctoritate baptismi, de jejunio. Pag. 21 quidam versus antiqui:

Te, Deus omnipotens, nostri miserere, precamur,
Da miseris veniam contritis corde coronam.
Item:

[Col. 0838A] Haec est pulchra domus: sic sit, precor, aula salutis,
Laetificetque suos semper habitata colonos.
Item:

Splendida quadratis decorata est aula fenestris,
   Susceptrix inopum hospita simplicium.
Item in mensa beati Augustini:

Quisquis amat dictis absentum rodere vitam,
   Hanc mensam indignam noverit esse suam (sic).
Item:

Vivere post obitum vates, vis nosse viator
   Quod legis, ecce loquor: Vox tua nempe mea est.

29. Deinde, de Observatione quatuor temporum Primi igitur mensis jejunium, etc. . . gaudia possidebit: quod est opus diversum a 320 capitibus Isidori libri I Officior., quibus de jejunio agitur. Sequuntur aliae sententiae ex Augustino et Hieronymo, et nota sex episcoporum: »Isti sunt quos beatus Petrus [Col. 0838B] princeps apostolorum pariter ad praedicandum Evangelium in Galliam transmisit: Dionysium Parisiae civitatis episcopum. Memmium Catalauniae civitatis episcopum. Xystum Remorum episcopum, Eutherium Treverensis civitatis episcopum, Sabianum (sic) Senonensem episcopum, Sinetium Suessonis episcopum cum caeteris sociis illorum.« Additur nota: De sex synodis generalibus. Pag. 27, elegia anonyma, et fortasse acephala:

Hunc tua Jordanis sacrata protulit unda;
nomine Caroli et Hildigaldae in obitu filii Alytarii. Finis elegiae est:

Adsociare suis vocibus illa sacris.

30. Subjungitur aenigma:

Prima sonat quartae, respondet quinta secundae.
[Col. 0838C] Finit:

Scando polum calidum, curro solum gelidum
Scribitur respondit; nam i pro e frequens est in mss. Codicibus. Annectitur fabula de leone:

Aegrum fama fuit quondam jacuisse leonem, etc.
Hic assuuntur folia papyracea, quibus fabula et alia continuantur. Versus auctoris incerti.

Rustice, lustrivage, capripes, cornute, bimembris, etc.
Abjecta in triviis inhumati glabra jacebat
   Testa hominis, nudum cum cute calvitium.
(Ausonii hoc est.) Ecloga incerti. De cuculo, ad marg. notatur esse Bedae: Plangamus cuculum, etc. Alia epigrammata, et Bedae conflictus veris et hiemis:

Conveniunt subito cuncti, sed montibus altis.

31. Ibid., pag. 31, elogia quorumdam Patrum incerto [Col. 0838D] auctore: Hilarii, Ambrosii, Augustini, Hieronymi (ex bibliotheca Isidori, ut dixi cap. 81). Ibid.,

Te quoque nostra tuis promit bibliotheca libris.
Sequuntur quaedam alia incertorum auctorum, et in fine versus Strabonis, qui exstant apud Canisium Antiq. lection. tom. VI, pag. 635. Succedit folium membranaceum characteris veteris saeculi XI circiter. Hymnus acephalus abecedarius: incipit a C: Clangor tubae per quaternas, etc. Ibi pro X nomen Christi, Xpm Regem jam paterna claritate splendidum. Est de judicio universali.

32. Codex 551 Regio-Vaticanus membranaceus in-fol. saeculi XIV, ut videtur. Volumen Petavianum 211. Adest etiam charactere recenti nomen Bourdelot, advocati Parisiensis, ut alibi ex Morerio conjeci. Incipit [Col. 0839A] prologus Rufini viri eloquentissimi in librum Historiae ecclesiasticae. Post prologum est elogium Eusebii per 321 Hieronymum et Gennadium. Fol. 119: »Explicit liber ecclesiasticae Historiae undecimus. Incipit prologus in Vita sancti Silvestri papae. Historiographus noster Eusebius, etc. Explicit prologus. Incipiunt actus sancti Silvestri papae. Silvester igitur urbis Romae episcopus cum esset infantulus, etc., baptizavit in pascha, et ex eo coepit ab omni populo Romano magnificari nomen D. N. J. C., etc. Explicit actus sancti Silvestri. Incipit miraculum de Petro Igneo: Alexandro primae sedis reverentissimo ac universali episcopo clerus et populus Florentinus sincerae devotionis obsequium: Jam diu taedium, etc., ne pigritemini clementer impendere.« Saeculo XI [Col. 0839B] Petrus Igneus floruit. Adisis Baronium in Annalib.

33. Fol. 127: Incipit prologus sancti Hieronymi presbyteri in libro de illustribus Viris: Hortaris, Dexter, etc. Capita 135. Explicit Virorum illustrium liber S. Hieronymi. Sequitur Anonymi opus, sic satis ineptum, quo capita continuantur usque ad 147: Vis nunc acriter, mi frater Desideri, etc. Scriptores recensentur Augustinus, Hilarius, Origenes, Eusebius, Heliodorus, Ambrosius, Dardanus, Paulinus, Pelagius, Jovinianus, Julius Africanus, Fannonius. Vide Biblioth. Ecclesiast. Fabricii post librum Hieronymi. Judicium de his scriptoribus in illo opusculo fit, sed iniquum plerumque.

34. Fol. 141. Incipiunt capitula in libro Gennadii [Col. 0839C] presbyteri de illustribus Viris. Sunt 98 capita; deest Sedulius, ut in plerisque aliis. In textu sunt tantum 97 capita, comprehenso Gennadio. Fol. 150, Explicit liber Gennadii presbyteri Massiliensis de illustribus Viris. Incipiunt capitula in libro Isidori Hispalensis episcopi de illustribus Viris. Sunt capita 33, ut apud Breulium pag. 526 seq. et eodem ordine. Cap. 20 Breulius: Justinianus Ecclesiae Valensis episcopus; Ms., ecclesiae Valentinae ep. In fine, Explicit liber Isidori Hispalensis episcopi de illustribus Viris. Incipit praefatio Cassiodori Senatoris in libris de Institutione divinarum scripturarum. In fine: Explicit liber secundus Cassiodori senatoris de institutione, etc. Nihil aliud exstat in hoc pulchro Codice, qui ad XIV saeculum, ut dixi, revocari potest. Desunt puncta supra [Col. 0839D] unum i, sed adsunt virgulae, seu lineolae recte supra duo ii.

35. Codex 571 Regio-Vaticanus in-fol. parvo membranaceus saeculi X. In primo folio finis homiliae cujusdam, seu libri, in quo agitur de muliere in adulterio deprehensa; finis: corrigit gratia 322 quod poena non poterat. Explicit liber. Nomina episcoporum Parisiensium incipiunt: Dionysius, etc., Petrus, Mauricius, Odo. Hic est ultimus, qui saeculo X floruit; additur charactere recentiori: Petrus, Guillermus. Notatur quoque E Mss. S. Mariani Antissiodorensis eodem rec. charact., quo etiam in catalogo quaedam corriguntur.

36. Sequitur quoddam instrumentum Gaufridi abbatis S. Germani Parisiensis charact. antiquo, simili [Col. 0840A] primo. Deinde sequitur opus sine titulo: Hae sunt causae quas Dominus semper Augustus nobis ad utilitatem semper sanctae Dei Ecclesiae per sacram suam mandavit epistolam. Caput 1, Quomodo, vel qualiter, etc. Laudantur praeter alios Effren, Cassianus, Cassiodorus. Opus imperfectum. Notandum verbum causae pro rebus, ut apud Italos et Hispanos, cose, cosas. Aliud opus mutilum: In praesepi jacuisti. Ibi versus Sibyllae: Audite quid dixerit: Judicii, etc. In capitibus versuum tam Latine, quam Graece invenitur: Jesus Christos Yos, Theos, Soter.

37. Pag. 6, eodem charactere: Versus Hieronymi ad beatum Augustinum: Mentitur, etc. Augustinus ad Hieronymum:

Te Bethleem celebrat, te totus personat orbis,
[Col. 0840B] Te quoque nostra tuis promit bibliotheca libris.
Consule cap. 81 de versibus Bibliothecae Isidori. Subjungitur prophetia Sibyllae de fine mundi: Surget dux p. V. nomen de una parte Salicus, et de altera parte Langobardus. Sunt plures prophetiae de Saracenis, etc. Finit: Tunc veniet Dominus Jesus Christus judicare saeculum per ignem. Dicitur Sibylla vixisse CCC. LXII annis, a tempore David usque ad tempus Darii regis Medorum. Nata fuit in Syria de Manase patre et de matre Papilia, de genere Alexandri regis Magni. Inde venit Cumas. Ita vetus liber.

38. Descriptio cujusdam sapientis, breviter de Codicibus excerpta, ad reginam Gerbergam. Hainrici Saxonum nobilissimi regis filiam, de Antichristo in omnibus malefico, etc. In primo proferendum nobis est, etc. [Col. 0840C] Ibid.: Quidam vero doctores nostri dicunt, quod unus ex regibus Francorum Romanum imperium ex integro tenebit; qui in novissimo tempore erit, et ipse erit maximus, et omnium regum ultimus. Finit: Judicandum esse praefinxit, forte praefinivit. Ne in his ego immorer, vide Baron. ann. 939, n. 4, et Pagium, et S. Martinum Legionensem tom. IV, p. 378 seq. Sequitur sine titulo: Non est putandum quod aliquo tempore moratus fuerit diabolus in coelo, etc. Item quaedam excerpta ex Patribus.

323 39. Ibid. pag. 13, »Isidori de signis tempestatis vel serenitatis.« Est caput 38 de Natura rerum, incipiens a verbis, »signa tempestatum navigantibus, etc., aestus erit.« Post haec sequitur homilia sine [Col. 0840D] titulo, »Fratres charissimi, in hac die, qua celebramus natale gloriosae dominae nostrae, matris videlicet Redemptoris nostri, etc., recuperare et habere perpetuam gratiam Filii ejus D. N. J. C., qui, etc.«

40. Succedit Modus liberandi eos qui in vinculis detinentur cum Dei adjutorio, scilicet praescribuntur tredecim missae per tredecim sacerdotes cantandae, quae dum singulae cantentur, diaconus vel alius clericus cantet centum vicibus cum veniis psalmum, Laudate Dominum, omnes gentes, etc., quae superstitionem redolent. Character hujus partis Codicis est saeculi XIII. Tricenarius numerus missarum, quas dicunt, S. Gregorii quo sensu prohibitus fuerit, docent Bollandiani in Conat. Chron. Histor., ubi de S. Gregorio agunt. Corrigendum obiter Dictionarium [Col. 0841A] Ducangii, ubi verba Pauli Maffei, Missas quae vulgo S. Gregorii dicuntur . . . incepimus, exponuntur de missis quae juxta ritum Gregorianum celebrantur, cum debeant intelligi de 30 missis S. Gregorii nuncupatis. Sequitur homilia in festo S. Petri ad vincula. Narratur miraculum, et inventio vinculorum Hierosolymis tempore Alexandri papae: Notandum est, fratres charissimi, qua de causa celebretur, etc., plurima sanitatum dona, largiente, etc.

41. Alio charactere non antiquiori, Vita Leufredi abbatis, cum prologo. Exstat apud Acta Bolland. 21 Junii. Vixit sub Hildeberto et Hilperico regibus, etc.: obiit XI Kal. Julii. Auctor scripsit Vitam ex antiquariis monumentis et traditione majorum. Nostris temporibus, ait, translatus est a Joanne episcopo Bolensi [Col. 0841B] et abbate loci illius, etc., scilicet saeculo IX.

42. Vita S. Theobaldi confessoris cum prologo ad Arnulfum, patrem Theobaldi: »Floruit temporibus Enrici Caesaris, et Henrici Francorum regis, et filii ejus Philippi.« Auctor in fine: »Testem invoco habitatorem ejus Spiritum sanctum, multa cognita me praetermisisse, et de magna silva vix paucos ramos perstrinxisse.« Theobaldus saeculo XI vixit. Vita S. Anjani episcopi Aurelianensis: »Illo in tempore, quo fulgens in rota saeculi novella plantatio fidei Gallica diffundebatur in tellure,« etc.

43. Sequitur alio charactere antiquiori Bellum Catilinarium Sallustii 324 sine titulo: Omnis homines, etc., gaudia agitabant. Ibidem bellum Jugurthinum sine titulo: Falso queritur de natura sua: mutilum [Col. 0841C] prope finem: ratam pacem vellet: ultima verba hujus operis. In hac pagina 71 vers. est charta geographica antiqua, fortasse saeculo IX vel X exarata, in qua, ut cap. 61 dixi, inter alia notatur in ulteriori Hispania prope Minium flumen haec peculiaris assertio: Hic praedicavit S. Jacobus.

44. Sequitur: Beati Dionysii virtutes, sive miracula. Incipit: Plurima miracula; finit: hujus requisitore sancti. Character saeculi XII aut XIII diversus a praecedenti. Subinde recentiori eodem charactere: De Obitu Gervasi, Remorum archiepiscopi: Quorumdam religiosorum virorum, etc.; necessaria praeparavit, praestante, etc.

45. Praeterea Vita Dagoberti fratris regis: Quartus ab Clodoveo, etc., vitam cum regno finivit. Eodem [Col. 0841D] charactere et titulo recentiori: Suggerius abbas S. Dionysii de Ecclesia a se aedificata. Divinorum, etc. choro angelorum, et sanctae Cruci. Mutilum opus. Vide Baron. cum not. Pagii ad ann. 1140; num. 21.

46. Codex 667 Regio-Vaticanus in-8 chartaceus: alius numerus indicatur 1059, atque ita alicubi hic Codex citatur, ut dixi cap. 79. Volumen erat Petavianum 288. Titulus: Chronologia et ordo regum Gothorum. Item historia Wambae regis Toletani, edita a Juliano, Tolentanae sedis antistite. Sequitur monitum ejus, qui jam tempore typographiae hos libellos exscripsit ex veteri Codice, fideliter, ut ait, et ad veri instar prototypi.

47. Pag. 2, Chronologia et series Gothicorum regum. [Col. 0842A] Primum in Gothis regnavit Attanaricus, etc. Desinit in Roderico et irruptione Maurorum. In fine: in aera DIX. LXV regnavit Carolus Francorum rex, ac patritius Romae. Fortasse legendum Aera DCCLXV. Opusculum tempore Caroli Magni ab aliquo Gallo videtur compositum ex Chronicis quae tunc exstabant genuinis Gothorum, quod propterea censui exscribendum. Pag. XI terg. »Epistola Pauli perfidi, qui tyrannice rebellionem fecit Wambano principi Toletano. Historia Wambae regis Toletani edita a domino Juliano, Toletanae sedis archiepiscopo, De expeditione et victoria, qua rebellantem contra se Galliae provinciam celebri triumpho perdomuit: Solet virtutis esse praesidio,« etc. Desinit: »proscriptionibus recognoscat. Finis historiae. Judicium promulgatum in tyrannorum [Col. 0842B] perfidiam, eodem Juliano 325 auctore: Perfidorum denotata transgressio eo debet acrius percuti,« etc. Desinit: »secutura saecula imitari refugiat (lege refugiant).« Conferenda haec cum editis tom. II PP. Toletan. Additur subscriptio: »Anno ab incarnat. Dom. M. C. XXVII. Petrus Willelmus Armarius scripsit hunc librum in honorem S. Aegidii sub Petro abbate, et Ludovici regis Franc. anno XX.« Hic est exscriptor libri anno 1127 ex vetustiori Codice, quo chronologia continebatur; quae subscriptio a recentiore exscriptore retenta est.

48. Codex 846 Regio-Vaticanus in fol. membranaceus saeculi fortasse VIII. Initio ascribitur nota: Alexander, Pauli filius, Petavius senator Parisiensis anno 1647, fortasse charactere proprio; eodem exaratus [Col. 0842C] est index contentorum in hoc volumine. Incipiunt capitula Theodosiani libri. Est Codex Theodosianus, in epitomen redactus ab Aniano jussu Alarici regis, una cum novellis Valentiniani, Martiani, Majoriani et Severi. Deest liber I, et initium libri II. Sequitur Gai liber I, etc., nempe institutiones Caii, sive Gaii. Sequuntur Pauli sententiae et liber Gregorianus usque ad caput 7 exclusive. Plura avulsa sunt folia. Pag. 68: Incipiunt capitula Isidori Junioris, Spalensis episcopi, ex libro Etymologiarum de legibus. In primis litteris majusculis aliae minores immixtae sunt. Est liber V Etymologiarum, 27 capitibus constans; quaedam omittuntur. Incipit: Primus omnium, etc., per naturam concessum est. Pagina versa eodem charactere: Haec sunt nomina regum Francorum. Chlotarius, etc. [Col. 0842D] Ultimus; Pippinus regnavit annos XVI, et dimedio (sic). Hoc igitur tempore post annum 768 exaratus videtur Codex, quod ex charactere etiam colligi potest. Desunt quaedam folia. Annectitur index, initio mutilus, legis Salicae cum 48 capitibus.

49. Sequitur Decretum Childeberti regis: Viri illustres cum in Domini nomine . . . conservata fuissent. In fine: Anno undecimo regni domini Caroli gloriosissime (sic) regis in mensem Martio: quod exscriptoris Codicis videtur esse, ut tempus scripti Codicis indicet: idem enim est character, sed litteris majusculis Romanis, aliis minoris formae intermixtis. Pag. 39, quoddam opus initio mutilum, notis Tironis exscriptum. Titulus cap. 3 ruber: De poenitentia. Titulus [Col. 0843A] cap. 4 in notis non intelligitur; cap. 5: De secundo saeculo, sed obscure secundo; cap. 6: De virginitate; 7: De justitia; 8: De 326 invidia; 9: De silentio; 10: De superbia; 11: De sapientia. Desunt folia. Cap. 22: De cupiditate; cap. 23: De disciplina et increpatione; cap. 25: De doctoribus, sive rectoribus; cap. 26: De fide; cap. 27: De spe; cap. 28: De gratia; cap. 29: De discordia; cap. 30: De juramento; cap. 31: De acceptatione personarum; cap. 32: De itinere. Desunt folia. Cap. 40: De senibus et juvenibus; cap. 41: De contentionibus; cap. 42: De curiositate; cap. 43: ultimum notis titulum habet exaratum. Iisdem Tironis notis, »Incipit epistola consolatoria ad pergentes in bellum: Viri fratres.« Haec litteris Latinis explanata, alia notis involuta.

[Col. 0843B] 50. Additur: Incipiunt sententiae defloratae de diversis causis. Legitur clare initio Homo, et post aliquot notas humum, et post alias limo, et sic quaedam verba integre exarantur. Pag. 103, iisdem notis Prologus; leguntur in hoc prologo haec verba: »Quoniam, crebra, spoponderam, celebriora.« Postea »Incipit de nominibus (Forte Hebraeorum, nam additur nota:) Adonai, Sabaoth, Jesus, etc. Rachel.« Postea: »Incipiunt nomina Patriarcharum. Ruben . . . Aaron . . . Pharao.« Postea: »De ducibus. Josue . . . Simon . . . obsidens . . . « Postea: »Nomina apostolorum Petrus . . . Samaritae custodes.«

51. Pag. 1[.....]8 versa, iisdem notis: Incipit Orthographia. Orthographia . . . est caput 26, al. 27, libri I Etymologiarum, [Col. 0843C] ut ex multis verbis quae plene exarantur, aperte colligitur: ultimum verbum ita clare scriptum est: sicilicus. Sequitur iisdem notis Antidotum Egias, nempe remedia quaedam medica: pro Egias, forte legendum est Hygias, hoc est, Sanitatis. De sanitate certe agitur in opere. Character Codicis est antiquissimus, Diphthongi solutae, punctum unum, plerumque in medio litterae.



CAPUT CI. Reliqua mss. exemplaria 14 bibliothecae Reginae Suecorum percensentur. Opera quaedam vetera de annis, cyclis, computo, etc. Liber Ethici a S. Hieronymo translatus in Latinum. Scriptores antiqui de musica. Etymologiae diverso ordine ab impressis

[Col. 0843D] 1. Codex 982 Regio-Vaticanus in-4 oblongo: notatur initio, ex hoc Codice ablatos nonnullos quaterniones, continentes Bonifacii VIII 327 et aliorum constitutiones. Primo est quidam dialogus, initio mutilus, de rebus biblicis. Ultima interrogatio »Cur Jesus infans puer dicitur, cum infantia septimo anno finiatur, pueritia quartodecimo claudatur.« Responsio: »Hoc nimirum constat, quia ut ministraret et esuriret [lege serviret], venit Jesus: quia Filius hominis non venit ministrari, sed ministrare, etc. Etenim omnis minister et omnis servus puer vocatur,« etc. Prima interrogatio, quae hic occurrit ea est: »Quot modis intellexit Joannes, quia a Christo debet baptizari.« Videtur esse dialogus inter magistrum et discipulum. Sequitur, »In nomine D. N. J. C. incipiunt urbium [Col. 0844A] nomina, quae in tribus partibus sitae sunt orbis hujus, id est, Asiae, Africae, Europae: Nemo me inscium arbitretur, etc. Lugdunensis primum habet,« etc. In urbibus Gallicis commemorandis auctor maxime immoratur. Epistola Hieronymi: »Qualiter clerici vivere debeant, ad Oceanum: Deprecatus es,« etc. Ibid., pag. 12 versa: »Incipiunt sententiae de expositione S. Isidori super Levitico, De Sacerdote magno et cultu ejus.« Est finis cap. 12 Comment. Levitici a verbis: »Dicit enim de eo: Caput suum non discooperiet, etc. Item sententia sancti Isidori episcopi super Levitico.« Est caput 13 intergrum Item: »Incipit de libro sancti Isidori Officiorum de clericis: Itaque omnes, qui in ecclesiastici ministerii gradibus, etc.« Cap. 1, 2, 3, lib. II de Officiis. Sequuntur tituli Codicis [Col. 0844B] Theodosiani. Character hujus Codicis hactenus est saeculi VIII aut IX. Sunt punctum, punctum et virgula, virgula et punctum. Accedunt charactere recentiori quaedam fragmenta instrumenti de S. Aniano, Decreto pontificum, etc. In fine est linea mensurae longitudinis Christi, quam in Append. 5 ad Sedulium expressi.

2. Codex Regio-Vaticanus 1026, in quo est collectio canonum inscripta Polycarpus, membranaceus in-4. Initio est catalogus Romanorum pontificum. Ultimi sunt Calixtus et Honorius, qui anno 1124 pontificatum adeptus fuit. In hoc quoque catalogo, ut in aliis, habemus: Damasus natu Ispanus sedit, etc. Subsequitur rubrica: Incipit prologus Gregorii cardinalis presbyteri, tituli sancti Grisogoni. Ad Didacum ecclesiae sancti Jacobi [Col. 0844C] episcopum: Dilecto Domino Diacono (corrigendum Didaco) sancti Jacobi ecclesiae pontificali infula decorato gr gr presbyterorum humillimus salutem. Petistis jamdudum, etc. Post prologum exstat index: titulus libri I est 328 De primatu Romanae Ecclesiae, ut in alio Codice Vaticano apud Ballerinios part. IV, cap. 17, de antiq. collect. Canon. indicatur. Accedunt Decreta conciliorum, et ad marg. notatur, ex concilio Romano anni 1124, quaedam desiderari apud Labbeum, quae in hoc Codice reperiuntur.

3. Post alia plura est rubrica: Incipit epistola Ysidori episcopi Hispalensis ad Ludefredum Cordubensem episcopum directa: Perlectis, etc., mutila in fine, ut apud Gratianum et Breulium pag. 413, mendose etiam [Col. 0844D] scripta, ut paulo post initium affectu superno pro affectu paterno. In fine Codicis quaedam sunt collectanea sententiarum, in quibus laudatur Isidorus Etymologiarum: In parte Syriae, quae Phoenicis dicitur, et.

4. Haec collectio canonum, etsi adhuc ms. latet, passim tamen ab iis celebratur qui juris canonici emendationi studuerunt. Ballerinii hunc Codicem Regio-Vaticanum non viderunt, uti neque alium ejusdem bibliothecae Reginae Suecorum signatum num. 987, menbranaceum in-4 hoc titulo: Discretiones antiquorum Patrum distinctae per octo libros, et confirmatae in sede apostolica urbis Romae, ut ponitur (in compendio P) in principio et in fine omnium. Incipiun tituli primi libri I de principatu Romanae Ecclesiae, etc. Subjunguntur etiam in hoc Codice decreta conciliorum: [Col. 0845A] sed, ut videtur, desunt folia in fine. Antiquior est hic Codex altero Regio-Vaticano 1026; et notandum censeo collectionem in hoc Codice 987 non tribui Gregorio cardinali, neque Didaco antistiti Compostellano (scilicet Gelmirez nuncupato) dedicari. Cl. Bayerius in not. ad cap. 6, lib. VII num. 109, biblioth. vet. Hisp. auctorem hujus collectionis plane vocat Gregorium presbyterum Hispanum. Minime id constat. Mihi videbatur fuisse unus aliquis ex cardinalibus Romanis, quos Didacus Gelmirezius, Romae olim commoratus, sibi devinxerat. De his agere instituerat amicus meus Menchaca, si per alias occupationes ei licuisset collectionem ipsam, ut parabat, notis illustratam in vulgus emittere.

5. Codex 1048, Regio-Vaticanus in fol. membranaceus [Col. 0845B] saeculi VIII aut IX, Titulus primus totam paginam implet quinque lineis, partim rubris, partim nigris characteribus majoris formae, quibus nonnulli minores immixti sunt: scilicet: Incipiunt quaedam excerpta ex libro Etymologiarum. Fol. I verso titulus: Quibus ex causis in 329 Romanis legibus vocabula originem et nomina acceperunt: De auctoribus legum, etc. Sunt quaedam capita lib. V Etymol. et libri IX cum stemmatibus affinitatum, omissis multis.

6. »Incipiunt capitula de Libro legum. Capitula de libro primo Theodosii.« Sunt XVI libri. »Expliciunt capitula ex libris Theodosiani corporis. Incipiunt capitula tituli Novellarum. Expliciunt capitula Novellarum divi Theodosii lib. I. Incipiunt capitula Novellarum divi Valentiniani lib. II. Incipit lib. III divi [Col. 0845C] Marciani. Incipiunt capitula divi Majoriani lib. IV. Incipit titulus divi Severiani lib. V. Incipiunt capitula Gagi [lege Gai, ut in fine] ex corpore Theodosiani lib. VI«. In fine: »Expl. cap. Liber Gai: liber I. Incipiunt capitula Pauli Sententiarum lib. I. Lib. II ejusdem. Lib. III, IV, V. Incipiunt capitula ex corpore Gregoriani. Incipit de Ermogeniani. Explicit Ermogeniani. Incipit Papiani (sic). Expliciunt capitula Libri legum.« Post titulum Papiani additur: »Incipit condictio, obscure, forte edictio: cum in praesentia inluster vir ille, etc., prius a judice non audiatur.«

7. Illico eodem veteri charactere: »Theodoricus rex regnavit annos XVII. Clodoveus regnavit annos [Col. 0845D] III. Hildebertus rex regnavit annos XVII. Dagobertus rex regnavit annos V. Hilpericus rex regnavit annos V. Item Theodoricus rex regnavit annos XVII. Annum septimum interim alius rex non regnavit. Hilpericus rex regnavit annos VIII. Sunt in summa anni LXXVIIII. Pipinus rex regnavit annos XVIII. Explicit feticiter.« Videtur scriptus Codex paulo post Pipinum. Sequitur: In nomine sanctae Trinitatis immensae incipiunt glossae litterarum trium linguarum compositae, Latina, Hebraea, et Graeca. Incipit: Affectat, captat, temptat. Sunt in fine mutilae. Verba quae apparent fere omnia Latina sunt. Initio glossarum manu recentiori, sed antiqua scriptum est: Rotbertus comes, duxque Manasses. Character Codicis Romanus, clarus, magnus, diphthongi unitae, puncta inferne, superne, [Col. 0846A] in medio; praeterea punctum et virgula.

8. Codex 1260 Regio-Vaticanus in-4 membranaceus saeculi IX, ut videtur, charactere Gallico nitido exaratus. Initio expressum est nomen Petri Danielis Aurel. In prima pag. charactere veteri sunt duo aenigmata.

Est domus in terris, sed vivit semper in undis.
Si caput abstuleris, apparet fortis in armis.
330 Si medium tollis, ictus mucrone patescit.
Si finem abstuleris, volucer petit aethera pennis.
Aliud:

Non sata connubio, nascor de virgine virgo.
Nascor per coitum, coitus et conscia non sum.
Rubrica: Incipit liber Bedae presbyteri, de Natura rerum: Naturas rerum varias, etc. Sunt glossae inter lineas. Explicit de Natura rerum. Sine titulo: Tempora [Col. 0846B] momentis, horis, mensibus, etc. Plura de paschate, etc. Pag. 10, sine titulo: Sex aetatibus mundi tempora distinguuntur, etc. Breve chronicon. Ibi Tiberius ann. VIIII. Hermenegildus rex Gothorum martyrio coronatur. Desinit, Leo ann. III. Tiberius dehinc quintum agit annum, etc

9. Epistola De aequinoctio: quae Bedae est. Desinit: aequinoctium fuisse confirmet. Nota recens: Hucusque concordat cum editis (Bedae). Sequitur sine titulo: Est enim ratio, qualiter terminus paschalis inveniri possit. Plura de hoc argumento, uti in aliis mss. Pag. 17, sine titulo: »Domino et filio Sisibuto Esidorus. Dum te praestantem ingenio, facundiaque, ac vario flore litterarum non nesciam, impendis tamen amplius curam, et quaedam ex rerum natura, [Col. 0846C] vel causis a me tibi efflagitas suffraganda.« Nota recens: Inveni citatum hunc librum Isidori in veteri glossario, seu lexico, cui titulum, de Naturis rerum, tribuit. Deinde est capitulatio. Ultimum caput 46, De monte Aetna. Sunt notae, versus de ventis charactere veteri minutiori; deest caput de nominibus maris ac fluminum. In fine: nunquam est habiturus: eadem manu notatur ad marginem caput 47, quod tamen rursus eadem manu videtur deletum aliqua ex parte. Scilicet eodem charactere sequitur: Tu forte in luco lentus, etc., quod carmen aliquis caput 47 inscripsit. Sunt aliquae notae recentes ad marginem. Ex hoc Codice puto carmen illud olim editum, de quo vide cap. 76.

10. Pag. 44 terg., »Incipit liber Hygini periti magistri [Col. 0846D] de astronomia. Hyginus M. Fabio plurimam salutem. Etsi te studio grammaticae artis inductum non solum versuum moderatione (ead. m. corr. modulatione), quam pauci perviderunt, sed historiarum quoque varietate, qua scientia rerum perspicitur, praestare video,« etc. Videtur hoc exordium Isidorus imitatus in libro de Natura rerum. Desinit opus: Sol ab aestivo circulo redit. Nota recens, Hic in editis Hyginus desinit.

11. Pag. 84, sine titulo: Sunt autem sui cuique planetarum 331 circuli, etc. Pag. 80 terg., versus:

Ad Boreae partes arcti vertuntur et anguis.
Nota recens: Ausonio tribuuntur. Pag. 87, rubrica: In Dei nomine incipiunt pauca de ratione computandi secundum solem et lunam:

[Col. 0847A] Me legat, annales vult qui cognoscere cyclos,
   Tempora qui varia, qui simul astra poli.
Sciendum nobis, etc. Saepe Isidorus citatur. Opus longum de cyclis cum tabulis, etc., ut in Anecdotis Muratorii. Pag. 118. Argumenta de investigandis temporibus, etc., ex Dionysio: Si vis scire, quot anni sunt ab incarnatione Domini, etc. Fiunt simul DCC. LXXXVIII. Hoc anno opus scribebatur. Pag. 119. Alia argumenta ex Victurio (Victorio) Massiliensi: Si vis scire quot horas luna in unaquaque luceat nocte, etc.

12. Pag. 125, rubrica: »Incipit liber Ethici, philosophico editus oraculo, a Hieronymo presbytero translatus in Latinum. Ex cosmographia, id est, mundi scriptura edita Ethici philosophi cosmographi: [Col. 0847B] Philosophorum schedulas sagaci indagatione investigans,« etc. Desinit: »properavit in montem sacrum, arasque Jovis famosissimas.« In aliis quoque mss. haec versio Hieronymo tribuitur. Pag. 165, rubrica: »Incipiunt Hermeneumata, De decem speciebus medicamentorum: Hae sunt de animalibus terrenis et marinis. Herbis, vel seminibus. Lignis, vel lapidibus. Floribus, vel lacrymis. Sucibus (forte succis), atque metallis. De Graeco in Latinum translata. Asarum, id est, bacca, sive vulgagine, etc.« Sunt plura lexica de ejusmodi vocabulis. Secundum incipit: Aarsicon, id est, baccus juniperi. Tertium de sola littera P. De anteboluminis: Proaganta, id est, linea, desinit: Proxilocasia, brateus. Expliciunt Antebolumina Galeni. Quartum, De ponderibus, etc., sine ordine litterarum [Col. 0847C] alphabetico: Calculus, etc. Quintum: De herbis, vel pigmentis, Anefus herba, etc. Sextum: Antrix, id est, rubor in superficie cutis. Septimum iterum Antebalumina Galeni, al. Antebolica; al. Antebolumina; cum prologo. Haec a praecedentibus diversa sunt.

13. Codex 1315 Regio-Vaticanus in-fol. magno, saeculi XV eleganti charactere exaratus, mutilus in fine: collectio quorumdam operum de Musica. 1. Rubrica: Incipit liber primus Anitii Manlii Severini Boetii de musica arte. Prooemium. Animum quidem, etc. Libri quinque cum figuris. Pag. 72, Sententia Macrobii de Musica ex Commento Somnii Scipionis. Pag. 78 terg. Sententia Fulgentii de Musica in libro De fictitiis poetarum.

[Col. 0847D] 332 14. Pag. 81, rubrica: Incipit sententia Ysidori de Musica in libro Etymologiarum. Sunt capita novem ex lib. III de Musica a cap. 14 ad caput 22. Sequitur pag. 84 rubrica: De pedibus metrorum secundum Ysidorum. Pedes sunt, qui, etc. Desinit: Dasian, et psilen facit. Explicit de pedibus metrorum secundum Ysidorum. Sunt capita 16 et seq. libri 1 Etymol.

15. Pag. 86 terg., rubrica: Incipit tractatus Ysidori de Armonia et coelesti musica, et VII consonantiis planetarum; de quo dixi cap. 86. Expliciunt sententiae Ysidori de Musica. Incipit Enchiriadis Oddonis abbatis de Arte musica: Sicut vocis articulatae, etc., cum figuris et scholiis quae mutila sunt in fine.

[Col. 0848A] 16. Codex 1573 Regio-Vaticanus in-4 membranaceus saeculi XI ineuntis. Charactere recentiori initio id notatur: Choisnyn Castri heraldus; qui fortasse olim possessor libri erat. Primo loco est Martyrologium Ferrariense S. Petri (nam totus liber videtur olim fuisse monasterii Ferrariensis), et VI Idus Octobr. celebratur Transitus sancti Aldrici archiepiscopi Senon. et abbatis hujus loci. Notantur quaedam ex Veteri Testamento, ut XVI Kal. Aprilis: Mulier seduxit Adam. VIII Kal. Aprilis. Plasmatio Adae, Adnunciatio Dominica, immolatio Isaac, egressio filiorum Israel de Aegypto et Crucifixio Dominica. VIII Kal. Martii: Cathedra S. Petri. Ver oritur. X Kal. Decemb. Caeciliae virginis. Hiems oritur; et sic aestas et autumnus. Sequitur tabula computi ecclesiastici: [Col. 0848B] versus de hebdomada, Prima dies Phoebi, alii versus de signis et mensibus:

Respicis Apriles aries Phrixee Kalendas, etc.
Plures aliae tabulae et explicationes de computo ecclesiastico.

17. Post hoc opus est rubrica: Incipit praefatio Hererici de ratione compoti: Cum quibusdam fratribus nostris, etc. Herericus artem etiam grammaticam edocuerat: citat Bedam. Scribebat anno 978, ut ex cap. 24 patet. Hic dicitur Helpericus a Pezio in Thes. Anecd. tom. II, col. 183, qui observat in praefatione, mss. variare de anno quo scribebat: nam alii indicant 975, alii 980, alii 1005, alii 1020, alii 1090. Haec varietas librariis tribuenda est, qui annum [Col. 0848C] computabant quo ipsi scribebant. Ad marginem Codicis nostri recenti manu advertitur initio, scriptum anno 981, sed error hic est, quod non bene auctor notae ad verba Hererici attenderit. Finis: »facilius assequamur. Explicit. 333 Gaudeant, qui scripsit et qui fecit, conscripti in libro perhemni. Epistola Abbonis abbatis Floriacensis monasterii. Amator Christi amator Abbo, Floriacensium rector, fratribus et filiis G. et U. epe [forte saepe] memini plus vobis voluisse prodesse quam potuisse, quos viros desideriorum intueor. Idcirco magni cycli naturam et de eo obscurissimam quaestionem enodare gestiens,« etc. Nomina haec indicantur in margine Goffridus et Umbertus. Scribebat Abbo anno 1003. Plures sunt tabulae et figurae de computo ecclesiastico, [Col. 0848D] epactis, etc.

18. Pag. 66 versa: Incipit liber Astronomiae. Astronomia est astrorum lex, etc. Caput 23 seqq. libri III Etymol. ad finem libri, contemplatione perduceret, Breulius contemplatione collocaret. Codex mendose scriptus est. Deinde »de praeparatione anni bis sexti. Primo igitur anno praeparationis bis sexti,« etc. Tum, »Incipit liber de XIV Divisionibus temporum. Divisiones temporum quot sunt? XIV, id est, atomus, momentum, etc.« Passim citatur Isidorus, Isidorus diffinivit, dicens, et similia. Opus non ita exiguum, quod Bedae tribuitur tom. I ejus Operum. Pag. 89, Incipit liber astrorum coeli editus ab Isidoro Hispalensi episcopo D. Fratri (sic) Sisebuto Hisidorus: [Col. 0849A] Dum te, etc. Adest cap. 47 de Partibus terrae: Nunc terrae, etc., centum octoginta millium stadiorum et quinque existimaverunt. Breulius aestimaverunt, et omittit et quinque.

19. Sequitur tabula geographica, qua supra est oriens, infra occidens, a manu dextra aspicientis meridies, a sinistra septentrio, fere ut in alia, in qua, ut jam monui, praedicatio S. Jacobi narratur. Succedit aliud opus, de Luna et computo ecclesiastico, scriptum anno 826. Si vis scire, quot horis lucet luna, etc. Deinceps annus tunc praesens videtur indicari 834. Haec aut similia exstant inter Anecdota Muratorii tom. III. Sequitur: Incipit expositio de litteris, quo modo nominantur et qualem sonum habent inter se. Quaeritur, quis primus litteras, etc. Opus [Col. 0849B] mutilum in fine: deesse videntur folia.

20. Subjungitur: Incipit de libro numerorum primum: Ideo unus liber de quinque, etc. Est S. Isidori liber in compendium redactus, nempe Commentarius in Numeros. Praeterea De computo vel loquela digitorum: De temporum ratione, Deo adjuvante, etc. Hoc etiam opus tribuitur Bedae, sed in edito tom. I alia praecedunt. 334 Post quaedam alia miscellanea rubrica litteris longis, partim Carolinis, partim Latinis: Explicit hic liber sancti Petri, quem ad honorem ejus ego videlicet Gotifridus, et Unbertus scribere fecimus in requiem nostris animabus. Initio ergo saeculi XI scriptus liber est. Sequuntur charactere diverso nomina Abbatum ejusdem monasterii S. Petri sic: Tempore Odonis regis abbas Engelelmus. Tempore Caroli (Martelli), [Col. 0849C] et Rodulfi regum Francorum exstitit abbas Atto in hoc loco. Hildemannus tempore Lotharii. Christianus abbas, et Archemboldus, et Rodulfus abbates tempore Ludovici. Walfaudus abbas tempore Chlotarii. Wuido abbas, et Wuitbaldus tempore Lotharii et Ludovici. Primum nomen Engelelmus supra collocatur veluti extra ordinem. Character Codicis est clarus, Romanus, plerumqne diphthongi non uno modo unitae, aliquando disjunctae, puncta superne, pauci nexus litterarum, et clari.

21. Codex 1823 Regio-Vaticanus in-4 membranaceus charactere Gothico Hispano, quem Cordellatum dicunt: cujus specimen exhibui in Prolegomenis ad Dracontium pag. 59. Ad saeculum X revocari [Col. 0849D] potest. Sunt libri Sententiarum S. Isidori. Liber I initio mutilus. Incipit a cap. 10 de Angelis: »Quorum creatori Spiritus sanctus,« etc. Finit opus, »Laetificandos includit. Explicit feliciter liber tertius. Deo gratias. Amen. Ego Joannes, quamvis indignus diaconus, qui hoc (sic) Codicem exaravit (sic) omnes, qui hunc librum lecturi estis, orent pro me peccatorem (sic) si Deum habeatis protectorem.« Similis subscriptio legitur in Palaeographia Hispana tab. 14, num. 2, et in aliis mss. Joannes diaconus exscriptor fortasse ille ipse est qui Codicem Legionensem descripsit, recensitum cap. 85, n. 6. Ibid., pag. 117 versa, quaedam nota est de S. Joanne Baptista, imminente festivitate paschali, decollatus est Joannes, et revoluto anni circulo in eadem festivitate passus est Dominus.

[Col. 0850A] 22. Fol. 118, De quaestionibus difficilioribus Veteris et Novi Testamenti, de quibus dixi cap. 64. Finit: tradita consumebatur. Recens manus advertit in editis pauca alia adhuc esse, sed desiderari opus sequens, de Veteris et Novi Testamenti Figuris.

23. Pag. 158, sine ullo titulo vel rubrica, quae quidem nunc appareat, sequitur: Quaedam notissima nomina leguntur [corrige Legis] et Evangeliorum, etc. Hoc est prooemium libri Isidori Allegoriarum Vet., et Nov. Test. Post finem prologi, corrigenda judicio, 335 cum aliqua divisione, sed sine rubrica: Adam figuram Christi gestavit, etc. Post Vetus Testamentum in ima pagina, antiqua, sed alia manu: Sequuntur significationes, seu figurae nominum et rerum gestarum in libris Novi Testamenti. Quatuor evangelistae, [Col. 0850B] etc. Finit: resurrectione saturabuntur. Amen. Finis.

24. Ibidem fol. 175 verso, rubrica: Inter nativitatem Christi et nostram hoc interest. Pergit textus: Quod omnis homo, etc. Et sic in aliis differentiis. Sunt differentiae rerum Isidori a differentia 6 usque ad 13, nunquam emolliat; Breulius, emolliatur. Sequitur n. 15 Inter infantiam, etc. Prima hominis aetas. Sic aliqua sumit et finit in numero, vel cap. 31. Fides est Divinitatis confessio. Nihil aliud in hoc Codice, nisi quaedam notula, De Adventus celebrandi tempore.

25. Codex 1824 Regio-Vaticanus in-4 membranaceus saeculi XIV circiter charactere Gothico Germanico. Etymologiae Isidori, et sine titulo duae ejus [Col. 0850C] epistolae. Tuae sanctitatis, et En tibi, quae sunt duae postremae apud Breulium ante Etymologias. Tum index capitum primi libri, qui incipit: Disciplina a discendo, etc., sic pergit usque ad finem capitis 4. Hoc loco inseritur rubrica: In nomine Domini nostri Jesu Christi incipit tractatus libri Aethimologiarum facti a beato Ysidoro episcopo. Liber I de Grammatica: Grammatica est scientia, etc. Caput 5 libri I. Ita deinceps usque ad verba Nos aliquid contra Rutulos juvisse nefandum est, capite 30 libri II. De Mathematica liber IV. Mathematica Graece, Latine dicitur, etc. Capite ultimo libri VI adduntur plura de anno solari, epactis, etc., hoc ducto initio Annus solaris, ut majorum constat solertia, etc., desinit, deinceps facilius assequantur. Haec a Beda aliisque fuse pertractata [Col. 0850D] sunt.

26. Sic multa in hoc Codice genuinis Isidori Etymologiis addita sunt, quaedam alia in compendium redacta, pleraque confusa, et diverso ordine exposita atque in editis reperiuntur. Pag. 70 terg. ad marginem ita lusit librarius. Ego sum, qui scripsi, et bonus homo sum. An is est Alfonsus Bonihominis Hispanus? In fine: Expliciunt libri viginti Etymologiarum beatissimi Hysidori Spalensis episcopi. Deo gratias. Amen. Et recentiori charactere ascribitur preces indictas fuisse a Romano pontifice 15 Julii 1524 occasione cujusdam contagii.

27. Codex 1838 Regio-Vaticanus chart. in-8, vel in-4 parvo, 336 saeculi XV. Plura ac varia opera. [Col. 0851A] Primo Vita Scholastica Bonvicini de Ripa [Al., de Riva. Vide Tiraboschium tom. IV Hist. litter. Ital.] quae, ut hic notatum est, erat bibliothecae S. Silvestri. Opus Bonvicini est carmen elegiacum, quo pueri ad virtutem informantur. Secundo D. Sclavi de Barro, Consona dena a Jacobo Beneventano per carmina ficta. Carmen etiam elegiacum, quo virtutis via traditur; Tiraboschius tom. IV agit etiam de Jacobo Beneventano. Tertio opusculum super matrimonio, quod Latine incipit, sed continuatur lingua veteri Italica: »In nomine sanctae et individuae Trinitatis: Pone Domine, etc. Venerabili Signori, etc. Quarto, Indulgentiae concessae in festo Corporis Christi. Quinto, S. Anselmi episcopi de Venetiis liber de Nativitate, passione et resurrectione Christi.« Prosa leonina [Col. 0851B] cum glossis. Sexto, De Orthographia. Quaero quid sit orthographia, etc. Admiscentur versus technici: Scripsit quidam Joannes Jacobus de Ferrariis discipulus Posini de Mombellis (qui proinde auctor videtur), post annum 1470. Septimo, Oratio de Missa: Grande onus, etc. Octavo, Prudentii Dittochaeum cum glossis et Commento inscriptum Prudentii liber de Columba, de quo dixi in Prudentianis. Nono, Epitaphia Joannis Vicecomitis archiep., et Simonis Tridentini pueri martyris. Decimo, Aethiopum terras jam fervida torruit aestas, ecloga et dialogus inter Pseustim et Alethiam. Auctor Christianus, sed opus ex veteri Codice videtur descriptum: nam alicubi mutilum est. Interseruntur S. Cypriani versus Est locus, etc. Postea continuatur ecloga. Finis die 26 mensis [Col. 0851C] Octobr. 1474.

28. Etsi in hoc Codice ejusmodi ecloga est anonyma, tamen Goldastus eam edidit in Manuali biblico Theodoli episcopi nomine inscriptam, praemisso titulo, Pseutis, Alithia. Sed dubitat an sit Theodolus de quo Gennadius, qui floruit anno 475, an Theodolus episcopus Sedunensis, qui vixit anno 500. In Biblioth. med. aevi Fabricii asseritur Thedulum Italum saeculo X auctorem fuisse hujus eclogae, qua scilicet comparantur miracula Veteris Testamenti cum veterum poetarum commentis: in quodam tamen ms. Codice haberi, S. Joannem Chrysostomum hoc carmen composuisse: plures quoque recensentur editiones. In multis ego mss. Codicibus eamdem eclogam reperi, [Col. 0851D] in Vaticano 5161 membran., ubi Theodolo tribuitur, in Vaticanis 1479, 1663, sub titulo Theodoli, vel Theodori ecloga Paradisus, sive de fide cum glossa: in Regio-Vaticano 1386 337 hac inscriptione: Carmen de Patribus Veteris Testamenti, auctore Matthaeo Vindocinensi: Codex est membranaceus in-8. In Regio-Vaticano 1556 ex Inventario, Matthaei Vindocinensis, vel Theoduli carmen de Patribus Veteris Testamenti. In Ottoboniano 279 chartaceo ex Inventario, Liber exodalis (fortasse eclogalis, vel dialogalis) carmine de creatione mundi, S. Joanni Chrysostomo affictus. In Ottobonianis 1502, 1961, 3145, Theodolo, vel Theodoro ascribitur. Eberhardus Bethuniensis saeculi XII poeta carmine tertio de versificatione apud Polycarpum Leyserum in Historia poetarum [Col. 0852A] medii aevi inter alios poetas, quos laudat, ita de hac ecloga refert.

Veri cum falso litem Theodulus arcet
In metro ludit theologia sibi

29. Codex 1850 Regio-Vaticanus in-fol. parvo membranaceus saeculi XIV circiter, olim bibliothecae S. Silvestri. Initio charactere recenti: S. Isidori Hispalensis episcopi Originum sive Etymologiarum libri manuscripti, diverso tamen ordine ab impressis. Incipit rubrica: De hostiis, holocaustis atque sacrificiis, et quid eorum species singulae significent. Videtur deletum caput 10, nam sequitur caput 11 de Sacramentis divinis, etc. Praecedentia desiderantur. Post caput 15, liber VI de homine et partibus ejus. In editis est liber XI. Libri XX caput ultimum est 43 De fabrorum [Col. 0852B] fornace. Postea liber XXI, De fabrica parietum. Cap. 23 De ornamento. Finit: et argento coelestis eloquii. Sunt allegoricae expositiones, quarum specimen in Appendicibus exhibebo. Desunt folia, ut videtur. Sunt numeri Arabici.

30. Codex 1852 Regio-Vaticanus in-4 vel in-fol. parvo membranaceus. Charactere recentiori scriptum hoc est: Chronicon Monasterii SS. Sergii et Bacchi ad urbem Andegavum. Alia manu notatum, nihil fere in hoc Chronico ad Andegavos spectare. Puto dici Chronicum ejus monasterii, quia ad ejus usum scriptum fuerat, et quaedam de ejus abbatibus et de rebus Andegavensibus sunt inserta. Primo loco sine titulo Chronicon S. Isidori: Brevem temporum expositionem. Pag. 17 vers. Judaeos suo regno subitos ad [Col. 0852C] fidem Christi convertit. Hucusque Isidorus Hispaniensis hujus Chronicae scriptor: usque ad V annum Eraclii claruit, et plurimos libros alios edidit. Continuatur Chronicon eodem charactere a quodam Petro, ut recenti manu notatur. Incipit: Eraclius autem crucem Domini a Cosdroe rege. Pergit eodem charactere usque ad annum 1138. Ibi de Ludovico rege: Mortuo enim apud S. Jacobum 338 Guillelmo Pictaviensi comite, filiam ejus duxit: cumque in celebrandis nuptiis in Aquitania moraretur, pater ejus mortuus est, apud S. Dionysium sepultus. Hinc finit primus character. Sequitur alio charactere breve Chronicon ab anno 1138 ad 1158. Et alio charactere ab anno 1158 ad 1165, et alio diverso ab anno 1165 ad 1180. Obiit Ludovicus rex Francorum. Sic finit.

[Col. 0852D] 31. Annectitur Catalogus abbatum monasterii S. Sergii, fere deletus. Pag. 27 alio charactere satis antiquo aliud Chronicon, in quo res Andegavenses indicantur, ab anno 1067, Apparuit cometa terribilis, etc., usque ad 1157. Desinit: celebrandum esse decernentibus. Quaedam adduntur charactere recentiori Gothico de anno 1180, 1181 seq. Character Codicis est clarus Romanus recens: virgulae supra duo ii, litterae inter se arcte connexae. Additur in eodem Codice charactere antiquiori Romano saeculi X circiter: »In nomine Patris, et Filii, et Spiritus Sancti. Amen. Incipit episcopalis epistola S. Hieronymi presbyteri: Gloriam sanctitati tuae, etc.« Ibid.: »Vel quis contra Canones Apostolorum excessisse [Col. 0853A] cognoscatur.« (Loquitur de Romanis pontificibus, ut liquet ex contextu). »Epistola Damasi. Gaudet Ecclesia,« etc. Damasus Hieronymo mittit Vitas pontificum. Ibid.: »Felix natus Romanus ex patre Anastasio, etc. martyrio coronatur, et capite truncatur . . . Qui etiam capite truncatus cum multis clericis et fidelibus occulte juxta muros urbis allatus forma Trajana III id. Novembr., et exinde Christiani rapuerunt corpus ejus cum Damaso presbytero, et sepelierunt eum in basilica supradicta via Aurelia XVII Kal. Decembr. in pace.« Ibi »Damasus natione Spanus ex patre Antonio,« etc. Ultimi sunt, 96: »Stephanus; 97, Adrianus ex patre Theodoro,« etc. saeculo VIII. Notandum, a Leone juniore circiter quasdam Vitas longiores esse. Antea etiam quaedam [Col. 0853B] uberiores apparent. »De Gelasio Afro, etc. Hujus temporibus inventi sunt Manichaei in urbe Roma, quos exsilio deportari praecepit, quorum Codices ante fores basilicae S. Mariae incendio concremavit.« Labbeus in exilio . . . quorum quoque. Auctor in num. 26, post Xystum et ante Felicem, Dyonisius ex monachis, cujus generationem non potuimus reperire, etc. Nota diligentiam in quaerenda patria. Et videtur quidem hujus Catalogi auctor Anastasio Bibliothecario antiquior esse, cum desinat in Stephano et Adriano; quo magis comprobatur Damasum re vera Hispanum fuisse.

339 32. Codex 1953 Regio - Vaticanus in-fol. magno, saeculi VIII aut IX. Domino meo et Dei servo Braulioni episcopo Isidorus: litteris magnis, quibus [Col. 0853C] nonnullae exiguae immiscentur. Sex epistolae Isidori et Braulionis. Post epistolas alio charactere antiquo sunt hi versus:

Virgo Dei genitrix, post partum virgo perhennis
Sunt 32; ultimus:

Mille per effusos vincis quos luminis orbes.
Hos versus descriptos habeo, in appendice I ad Etymologias edendos. Succedit index capitum libri I, etc. Sunt libri omnes XX Etymologiarum. In fine: Explicit Etymologiarum. Liber scriptus eleganter, duas in columnas divisus: character Romanus; puncta inter medias litteras: diphthongi disjunctae et conjunctae: aliquando sunt virgula et punctum, sed, ut videtur, a recentiori manu. Pag. 102, recentiori [Col. 0853D] manu interseruntur hi versus:

Esse duum voces rerum sibi contrahit omnis,
Ex quibus est primum substantia nomine scitum,
Cujus morte suum mox occidit esse secundum.
Quod si forte cadit, subjecti formula stabit.
Videtur aenigma. Libri sunt XX, sed aliquando non solito ordine distincti sunt.

33. Codex 2034 Regio-Vaticanus chartaceus in-fol., olim bibliothecae S. Silvestri (in monte Quirinali, ut puto). »Eusebii Pamphili liber de temporibus incipitur. Adjuratio Prosperi. Adjuro te, quicumque hos descripseris libros, per D. N. J. C., et gloriosum ejus adventum, in quo veniet judicare vivos et mortuos, ut conferas quod scripseris, et emendes ad exemplaria ea, de quibus scripseris, diligenter: et [Col. 0854A] hoc adjurationis genus similiter transcribas, et transteras in eum Codicem quem descripseris.« Praefatio Hieronymi, etc. »Vetus iste disertorum,« etc. Eusebii praefatio: »Moysen gentis,« etc. Eusebii Chronicon: »Incipiunt tempora,« etc. usque ad vincennalia Constantini; »Hactenus Eusebius: deinceps Hieronymus.« Usque ad mortem Valentis. Sequitur Prosper usque ad consulatum Valentiniani VI et Nonii. His absolutis, p. 90 est rubrica: »Incipit Chronica Eusebii Caesarienris,« de qua vide cap. 61. Subinde rubrica, »Chronica beati Isidori: Adam vixit annis CCCXXX, et genuit Seth. a quo filii Dei,« etc. fere ut cap. 39, lib. V Etymol. Finit.: »Heraclius annis XXVII. Hujus quarto et quinto religiosissimi principis Sisebuti in Hispania Judaei baptizantur. Residuum sextae aetatis tempus [Col. 0854B] soli Deo est cognitum. Colligitur omne tempus ab exordio mundi usque ad praesentem decimo nono (sed videtur correctum decimum annum) gloriosi Recenst (Reccesuinthi) 340 principis, qui est aera DCXVI. Amen.« Ad marginem: V DCCCXXXIIII. Rubrica »Explicit Chronica beati Isidori. Deo gratias. Amen.«

34. Sequitur: Matthei Palmerii Florentini De temporibus, Ad Petrum Cosmae filium Medicem; Animis nostris, etc. Exstat in hoc Codice integrum Chronicon Palmerii. In fine praefationis: Rogo igitur illum qui aliquando hunc librum transcribet, ut diligenter eodem servato ordine conscribat, et quod transcripserit ad exemplaria conferat et emendet. Pergit usque ad annum 1448. De auctore et editionibus operis consulendus Fabricius in Biblioth. medii aevi.

[Col. 0854C] 35. Codex 2093 Regio-Vaticanus in-fol. saeculi XIV circiter. Initio charactere antiquo: Liber sanctae Crucis de Urbe ordinis Carthusiensis: et alio charactere: Carthusiae Romanae primus. Pastorale beati Gregorii papae. Post Pastorale pag. 54 rubrica: In nomine Domini. Incipiunt capitula de libro Sententiarum domini Isidori Spalensis episcopi. Sunt liber I et II Sententiarum, et liber III usque ad caput De justitia principum, et verba: Reges vitam subditorum facile exemplis suis vel aedificant. Desunt folia. Character semigothicus, multi nexus, litterae arcte inter se connexae.



CAPUT CII. Bibliothecae Vaticanae Palatinae Codices mss. 13, quibus Isidori opera continentur. Homiliae veterum Patrum. De Isidori commentariis litteralibus. Liber de Ortu et Obitu Patrum, et quaestiones in Vetus et Novum Testamentum nondum editae in Codice antiquissimo Romanis litteris majusculis exarato. Plura Etymologiarum exempla.
[Col. 0854D]

1. Vetustis ac pretiosis mss. exemplaribus bibliotheca Palatina, ad Vaticanam translata, referta est neque solum iis quae ex Floriacensi monasterio per Bongarsii manus ad Palatinam pervenisse cap. 99, num. 3, dicebam, sed multis aliis praeterea, quae olim in antiquissimis monasteriis Fuldensi et S. Nazarii in Laurissa asservabantur, et ad bibliothecam Vaticanam simul cum tota Palatina dono Maximiliani ducis Bavariae anno 1623 transierunt, ut refert Leo Allatius ad Hexaemeron Eustathii Antiocheni pag. [Col. 0855A] 151, et de synodo Photiana pag. 288, qui ipse ad eam avehendam missus fuerat; quarum etiam bibliothecarum index, saeculo XI circiter 341 confectus, in Codice 1877 adhuc exstat, a me alibi commemoratus. Praetermissis igitur Codicibus Palatinis 59 et 60, de quibus satis jam cap. 65 dictum, 226 et 233, de quibus cap. 46, ad alios recensendos accedo.

2. Codex 67 Palatinus in-fol. parvo membranaceus, quem Blanchinus tom. II Evangel. Quadrupl., pag. 604, ita describit: »Descriptio Codicis Palatino-Vaticani signati num. 67, qui scriptus videtur ineunte saeculo XI. Specimen characterum exhibetur num. 2 tabulae VI positae post paginam 60. In ipso autem haec continentur: Homelia sancti Isidori, quae incipit, Brevis est hujus mundi felicitas, etc. Item sermo [Col. 0855B] de falso amico: Protector et nutritor, etc. Deinde haec oratio ad Deum, quae ante psalmos poenitentiales recitabatur: Miserere, Domine, miserere, etc. Post haec exstat imago Eremberti, prosternentis se ante S. Martinum episcopum cum hac epigraphe: Pius pontifex sanctus Martinus dona indulgentiam humili servo tuo Eremberto te supplicanti. Mox sequuntur XVI psalmi poenitentiales, quorum postremus est, Domine, exaudi orationem meam, auribus percipe obsecrationem meam, etc. In fine autem hujus psalmi ita legitur: Christe, audi nos, etc. Demum Codex explicit cum commentario Psalterii imperfecto, cujus exordium hoc est: Domine, ne in furore tuo arguas me, neque in ira tua corripias me. Ista vox est poenitentium, etc.«

[Col. 0855C] 3. Haec Blanchinus, qui orationem ante psalmos poenitentiales totam transcribit, uti etiam preces post eosdem psalmos. Non desunt qui Codicem antiquiorem putent, et ad saeculum IX referant. Peritus ex specimine characterum, quod Blanchinus exhibet, judicium ferre poterit. Character paginarum, quae psalmos praecedunt, minor est, sed aeque antiquus. Auctorem commentarii crediderim esse ipsum Erembertum, qui cum S. Martino depictus est: nisi malis, non auctorem, sed exscriptorem esse libri. Commentarium desinit, »usque praemiam consequatur.« De homilia vel homiliis S. Isidori dixi cap. 72.

4. Codex 216 Palatinus membranaceus in-fol. parvo oblongo, saeculi XI circiter. »Incipit Expositio sancti Augustini in libro Genesis contra Manichaeos: [Col. 0855D] Si eligerent Manichaei, quos deciperent,« etc. Liber secundus solum incipit, et post pauca verba deficit. Homilia S. Augustini de adventu Domini: »Propitia divinitate,« etc. Alia 342 ejusdem »Ad Sanctam.« Incipit: »Laetam et desiderabilem, gloriosam ac singularem solemnitatem, hoc est. Nativitatem Domini.«

5. Sequitur rubrica: »Incipiunt Omilia de natali Domini: Legimus sanctum Moysem, populo Dei praecepta dantem.« Non apponitur auctoris nomen: nihilominus subjungitur, »Item alia homilia ejusdem, Audite fili lucis, adoptati in regnum Dei.« Hic »ejusdem« fortasse est »ejusdem festi.« Deinde duae homiliae anonymae in festo S. Stephani: »Hesterno die natalem. Stephanus beatus et primus.« [Col. 0856A] Pag. 39 terg. rubrica: »Incipit homilia in natali S. Jacobi et S. Joannis evangelistae: In illo tempore accessit ad Jesum mater, etc., possumus; ait illis, calicem salutaris accipiam, et nomen Domini invocabo. Statimque infert; quis iste sit calix, etc. Item alia ejusdem: Post haec assumpsit Jesus Petrum et Jacobum et Joannem, etc. Illud vero quaerendum est, quare Petrus et Jacob et Joannes hic, et in aliis Evangeliorum locis separentur a caeteris,« etc. In hac homilia versus finem sic procedit oratio: »Joannes apostolus et evangelista, filius Zebedei,« etc., ad marg. additur: »Iste est Joannes apostolus,« etc. Desinit: »pulvis ebulliat; qui vivit et regnat in saecula.« Ex lib. Isidori de Ortu et Obitu Patrum. Sequitur homilia anonyma de SS. Innocentibus: [Col. 0856B] »Hodie, fratres charissimi, natalem illorum infantium colimus, quos ab Herode,« etc.

6. Pag. 52 terg. seq. rubrica: »In Christi nomine incipit Vita, vel Obitus sancti Landiberti pontificis, qui passus est XV Kal. Octobr. in villa. . . curante Leodio, ubi et ipse dominus Apostolicus requiescit in pace: Si paganorum figmenta saeva, et nefanda prolixa student pompa, et plurima mendacia Codicibus suis commendare, ut eorum vana gloria discurrat, cur nos Christiani salutiferi taceamus miracula Christi cum possumus (sic) vel tenui sermone aedificationes de historia sanctorum pandere hominibus? Ergo quamvis tantae rei narrationem sancti viri Landeberti pontificis,« etc. Exordium petitum est ex Sedulio lib. I initio. Landebertus in villa Leodio [Col. 0856C] dicitur passus infra; sed in titulo inter »villa, et curante Leodio« quaedam litterae sunt, quas non assequor. Vita haec Landeberti, seu Landiberti, aut Lamberti tribuitur Godeschalco diacono apud Bollandianos. Vide Fabricium Bibl. med. verbo »Godschalcus.« Pag. 76 homilia S. Augustini: »Fratres dilectissimi, faciamus bonum ad omnes,« etc.

7. Pag. 79 terg., rubrica: »Excarpsum ex libro S. Esidori de 343 flagellis Dei: Divinae sapientiae subtilitas sicut interius ut testis scrutatur conscientias, ita exterius,« etc. Desinit, »et cum dies judicii venerit, non cum impiis et peccatoribus puniantur, sed cum justis et misericordibus pervenire ad aeterna praemia mereantur; ipso adjuvante,« etc. Ex cap. I libr. III Sententiarum, aliis adjunctis.

[Col. 0856D] 8. Pag. 83, homilia S. Augustini: »Pius Dominus et misericors, fratres charissimi, per prophetam nos exhortatur ad compunctionem, etc.« Pag. 85 terg., rubrica: »Incipit Excarpsum sancti Hesidori feliciter: Dilectissimi [Forte Dilectissime], omni hora habeto mortem prae oculis tuis; de morte tua,« etc. Ex Synonymis S. Isidori et aliis operibus. Desinit, »gravius pertrahunt, ita ut sint novissima illius pejora prioribus.« Illico rubrica: »Incipit liber sancti de disperatione peccantium (non exprimitur nomen sancti): Non per locorum spatia, sed affectu bono vel malo itur recediturve a Domino.« Desinit, »quales circa vitae finem erimus.« Haec sunt ex cap. 14 lib. II Sententiarum. Illico rubrica: »Incipit liber de die Judicii, de disperatione peccantium, sancti Esidori. Rogo [Col. 0857A] vos fratres charissimi, et cum magna mortalitate (humilitate) ad felicitatem hoc nullus ex vobis succenseat.« Desinit: »meritis adquiramus.« De hoc libro infra dicam.

9. Pag. 96 terg., rubrica: »Incipit admonitio S. Fausti. Modo, fratres charissimi, cum divina lectio legeretur, audivimus Apostolum terribiliter nos et salubriter admonentem,« etc. Pag. 100, rubrica: »Incipit excarpsum de epistola sancti Fratali (sic videtur) de Vita Christianorum: Rogo vos, fili, et paterna pietate commoneo,« etc. Pag. 104, rubrica: »Incipit epistola S. Augustini de igne purgatorio; In lectione apostolica, quae nobis paulo ante recitata est, fratres charissimi, audivimus Apostolum dicentem: quia fundamentum aliud nemo potest ponere,« [Col. 0857B] etc. Pag. 109, rubrica: »Incipiunt dicta S. Hieronymi, quam (sic) qui legerit et opere impleverit, vitam aeternam possidebit; Dilectissimi fratres, oportet nos humilitatem habere, praeceptum Dei custodire, etc. B. Augustinus ait: Veritas mundat, vanitas coinquinat . . . Hieronymus ait: Non quaeras gloriam,« etc. Non sunt Hieronymi tantum sententiae. Pag. 116, homilia de Epiphania: »Sicut jam aliquando charitati vestrae suggerimus.« Pag. 121 terg. repetitur homilia S. Augustini de purgatorio igne, nonnihil diversa, in multis eadem. Sequitur initium vitae, sive visionis 344 S. Pauli, qui vidit in regno Dei opera justorum et poenas impiorum. Pag. 127, homilia S. Augustini ad populum: »Charissimi, ad memoriam nostram reducimus,« etc. Nihil aliud in [Col. 0857C] hoc Codice, qui nonnullas litteras Longobardicas habet, et plures nexus in titulis litterarum inter se connexarum et immixtarum. Sed quod attinet ad Isidori indicata opera, haec a nobis observanda sunt. Pag. 47 terg. est caput 73 de Ortu et Obitu, al. 72. Ibi, »recumbens, Evangelii sui fluenta.« Breulius »recumbens, et Evangelii fluenta.« Quaedam in mss. adduntur, quae in uberiori libro de Ortu de quo cap. 61 dixi, exstant, scilicet, »derelictus est filius. Iste vero apostolus et evangelista a Domino nostro electus atque dilectus est in tanto amore dilectionis, ut in coena super pectus ejus recumberet, et ad crucem astanti soli matrem propriam commendaret, ut quem nubere volentem ad amplexum virginitatis asciverat, ipsi etiam custodiendam Virginem traderet. Hic dum [Col. 0857D] Evangelium Christi in Asia praedicaret,« etc. Caetera fere cum Breulio. Omittit: »Quievit autem apud Ephesum VI Kal. Januarii.«

10. Pag. 79 terg. »de flagellis Dei,« etc. cap. 1, lib. III Sentent. in modum homiliae, ut ex fine colligitur. In mss. »In hac etenim vita Deus parcet impiis, et tamen non parcet electis: in illa parcet electis, non tamen parcet iniquis.« Initio »Miserere, Domine, misero Hysidoro« (sic). Non procedit, nisi ad verba: »Nam iniquius post mortem.« Pergit eodem contextu: »Charitate splendidus, eleemosynis candidus,« etc. quae ad verbum non reperiuntur apud S. Isidorum, sed videntur desumpta ex ejus operibus, etiam ex iis fortasse quae perierunt. Ibi pag. 85 terg. ex lib. I Synonym. post med. cap. [Col. 0858A] Relucta, et lib. II Sentent. cap. 13 de Poenitentia, cujus finis est: »pejora prioribus,« quaedam leviter mutata. Mendose omnia scripta. Subinde partim rubris, partim nigris litteris: »Incipit liber de disperatione peccantium sancti Esidori:« correctum »de Die judicii.« Verba »sancti Esidori« rubra sunt et a prima manu, ut videtur; fortasse titulus primus fuit: »Explicit de disperatione peccantium. Incipit de die judicii sancti Esidori.« Sermo, qui sequitur, est, »De die judicii et de poenitentia.« Ibi »quare vobis tam frequenter tremendum, et utiliter expavescendum diem judicii insinuare contendo,« etc. Exstat inter appendices S. Augustini, ut dixi cap. 82.

11. Codex 239 Palatinus membranaceus in-fol. oblongo saeculi X 345 aut XI, charactere claro Gallico, [Col. 0858B] sive cursivo, diphthongis solutis, punctis, virgulis, paucis litterarum compendiis. »Incipit Exhortatio Prosperi ad uxorem: Age, precor, mearum« etc. Desinit: »Una sit, atque duos spiritus unus alat. Incipiunt sententiae generales in singulis versibus- Utilibus monitis.« Desinit: »Aspera perpessu fiunt jucunda relatu.« Exstant apud Hildebertum. Sine titulo aliae sententiae per alphabetum: »Aut amat, aut odit mulier, nihil tertium.« Desinit initio litterae L, »Longum est, quod flagitat cupiditas.«

12. Pag. 6 terg., rubrica: »Incipit liber Chronicorum sancti Esidori episcopi Junioris: Brevem temporum seriem,« etc. In prologo: »usque ad Augusti, Eraclii, vel Lotharii, ac Sisebuti regis principatum,« etc. Intrusum fuit nomen Lotharii. »Prima aetas [Col. 0858C] saeculi. Sex diebus rerum omnium creaturam Deus formavit.« Quaedam omittit, quaedam addit, vel mutat. In Enos post »natura Dei« omittit »Per idem tempus implevit.« In Cainam addit »genuit Mahuhiahel, cujus nomen interpretatur: Quis est Dominus Deus, vel, Ex vita Deus.« In Enoch: »existimant. Sciendum quod usque ad diluvium, ubi in nostris Codicibus ducentorum, et quod excurrit, annorum genuisse quis dicitur, in Hebraeo habeat centum annos, et reliquos, qui sequuntur.« Ad marginem citatur Hieronymus. Inseritur postea: »Famosa quaestio est,« etc., et ad marg. »Hieronymus iterum.« Deinde pauca interseruntur, plura omittuntur. Ad ann. 5621. »Hac tempestate Pelagius Britto adversus, etc.« Editi omittunt Britto. Ad [Col. 0858D] ann. 5801 »Ad fidem catholicam revertuntur. Hoc tempore Sanctus Gregorius Romae episcopus insignis celebratur. Eodem quoque tempore Abares adversus Romanos dimicantes auro magis quam ferro pelluntur. Phocas,« etc. Alia omittit. Ad annum 3814 »convertit. Fiunt igitur ab exordio mundi usque ad aeram praesentem anni V. DCCCXIII, hoc est, in anno V imperii Eraclii et quarto religiosissimi principis Sisebuti. Additi sunt juxta quod post Eraclius regnavit, et Chlodoveus rex Francorum in anno VI regnat. Additi sunt ad aeram suprascriptam anni XXXVI, quod cum ipsos (sic) debeant supputare. Residuum saeculi tempus,« etc. ut Loaisa: »consummatio saeculi est.« Rubrica: »Explicit liber Breviarium temporum a sancto Esidoro episcopo diligenter [Col. 0859A] collectum juxta historiae fidem. Amen. De Monasterio S. Nazarii.« Chronicon primum interpolatum videtur post 36 illos annos, ex quo hic Codex descriptus videtur saeculo X aut XI.

346 13. Codex 267 Palatinus chartaceus in-fol. Primum »Pastoralia S. Gregorii: Pastoralis curae,« etc. Deinde S. Bonaventurae »liber Meditationum, qui imago vitae aeternae nuncupatur:« incipit: »Flecto genua mea,« etc.

14. Pag. 60 terg. »Incipit liber primus beati Ysidori episcopi de Ecclesiastica Institutione, et caetera, qui intitulatur alias de Summo Bono: Ysidorus de Summo Bono, sententiae Isidori: Summum bonum, etc.« Cap. 19 libri I: »De septem regulis,« [Col. 0859B] etc. Caput penultimum est 30, caput ultimum inscribitur 32, sed debet esse 31. Libri II sunt capita 44. Libri tertii capita 39, ultimum »de carnalibus sacerdotibus.« Sequitur »liber quartus, caput 1, de iracundis doctoribus.« Ita deinceps numerantur capita: margini eodem charactere ascriptum est »Liber quartus.« Sunt capita 17. Desinit, »Laetificandos conclusit.«

15. Pag. 109. »Tractatus de septem profectibus religiosorum: Profectus religiosorum septem distinguuntur processibus.« Anonymum opus. Citatur ibi Bernardus. Desinit: »aut gratias agimus pro acceptis, vel promissis quae nobis Dominus concedat. Amen.« Deinde: Meditatio super »Miserere« Ven. Anselmi Cantuar. episc. »Fortissime Deus.«

[Col. 0859C] 16. Pag. 517. Epistola beati Eusebii ad Damasium (sic) Portuensem episcopum, et ad Senatorem Romanum de morte gloriosi Ieronymi cardinalis et doctoris eximii.« Senator vocatur »Theddonius.« Epistola S. Augustini ad Cyrillum Hierosolym. episc. de laude S. Hieronymi. Epistola Cyrilli ad Augustinum de miraculis S. Hieronymi. Spuria haec omnia, et jam edita. In fine est Registrum in libros Sententiarum, sive de Summo Bono, ubi capita 19 et 20 libri I conjunguntur sub uno titulo: »De septem regulis.« Post libri tertii cap. 39 additur »Registrum quarti libri de Summo Bono.«

17. Codex 275 Palatinus membranaceus in-4 saeculi XIII ut videtur. Initio charactere satis antiquo: »Iste liber pertinet monasterio beatae Mariae Magdalenae [Col. 0859D] in Franchentall inter Spiram et Wormatiam Canonicorum Regularium ordinis S. Augustini episcopi et doctoris.« De hoc monasterio quaedam monui in Prolegom. ad Sedulium pag. 37.

18. Pag. 1 est versus quidam in quadrum positus litteris Romanis 347 rubris, et nota intra quadrum charactere veteri: »Ista scriptura in quadrum posita est versus, in quo ultima syllaba, scilicet RUS superabundat, qui talis est: Bresit dictando patenter inhaesit Isidorus.« Fallitur antiquarius. Legendum quippe: »Isidorus Bresit dictando patenter inhaesit,« cum rhythmo et tertia brevi in »Isidorus,« ut in continuatione Chronici Isidoriani nomine Ildefonsi, et in versibus bibliothecae Isidori ex Codice Archivii Vaticani. Titulus manu non ita antiqua: »Isidorus [Col. 0860A] in Vetus Testamentum a principio Geneseos usque transmigrationem.«

19. Ante Isidori expositionem a principio usque ad fol. 33 sunt quaedam observationes biblicae, ex Patribus petitae, praesertim ex Isidoro, qui passim citatur. Laudantur etiam Augustinus, Hieronymus, Victor, Gregorius, Philippus. Pag. 11: »De illo autem altero coelo, quod est corporale, Petrus dicit: qua (aqua) quae erat intra mundum in medio illius primi coeli terraeque spatio, quasi gelu concreta et crystallo solidata distenditur.«

20. Initium hujus operis est: »In principio creavit Deus coelum et terram, etc.,« usque »requievit ab opere quod patrarat. In divina Scriptura IV sunt, quae requiruntur, persona scriptoris, tempus scribendi, [Col. 0860B] locus scriptionis, qualitas doctrinae.« Fortasse in hoc opere insertae sunt expositiones nonnullae litterales Isidori. Pag. 2 post verba: »Fecit Deus,« additur, »ecce habes Patrem: In principio: ecce habes Filium. Spiritus Dei ferebatur: ecce habes Spiritum sanctum.« Rubrica: »Isidorus: Igitur jubet Pater, facit Filius, vivificat Spiritus sanctus: una cooperatio semper in tribus. Quod enim dixit Pater, hoc et Filius, et Spiritus sanctus dicit (vel dicunt). Quod facit Filius, hoc et Pater,« etc.

21. Pag. 3, rubrica: »Isidorus: Alii interpretati sunt hunc locum non legitime: Dicunt enim non esse Spiritum sanctum, sed de altero spiritu dictum, qui est Spiritus Dei, e quibus est Victorinus. Quibus interrogandum est de illo spiritu, si est creatura, [Col. 0860C] an non,« etc.

22. Pag. 7, rubrica: »Isidorus. In libro de Natura rerum sic dicitur: Aegyptii autem ex initio noctis sequentis diei originem trahunt« (Breulius, tradunt, minus bene). Ibid.: »Isidorus dicit in libris Sententiarum. Ante omnem creaturam angeli facti sunt, dum dictum est: Fiat lux.« Pag. 32, rubrica, »Isidorus de eo, quod rex fuit Christus: Rex fuit Christus, ut angelus praenuntiabat, dicens: Et 348 regnabit in domo Jacob, etc. Et fuit Sacerdos, sicut Psalmista dicit: Tu es Sacerdos in aeternum.« Ibidem rubrica: »Isidorus de nominibus Mariae: De nomine sanctae Mariae et de numero mulierum, quae in Evangeliis Mariae nominantur. Maria in Hebraica lingua Domina, seu illuminata sonat. Domina autem dicitur, [Col. 0860D] quia Dominum coeli et terrae in utero portavit. Inde meruit Domina nominari. Et rursus illuminata dicitur, quia fulgente sole justitiae Virginis ex utero orto illa illuminata fuit, et totus mundus illuminatur.«

23. Expositio Isidori in Genesin incipit pag. 33 post rubricam, »Isidorus de verbo alleluia. Sumpta itaque sunt ab auctoribus Origene, Victorino, Ambrosio, Hieronymo, Cassiano, Augustino, Fulgentio, ac nostris temporibus insigniter eloquenti Gregorio. Incipiunt capitula libri Genesis, etc. Creatura coeli et terrae, etc. Principium Christus est,« etc. Hic rubrica: »Isidorus de coelo,« etc. Frequens est capitum divisio. Pag. 68 eodem contextu sine rubrica expositio Exodi: »Quaedam mysteria . . . fastidium.« [Col. 0861A] Rubrica: »De incremento fidelium: Primo omnium,« etc. Pag. 82, terg. »Explicit Exodus. Incip. Capitula in libro Levitico:« non additur fragmentum Codicis Collegii Bononiensis S. Clementis. Deinde Numeri. Deuteronomium. Liber Jesu Nave. Desinit »majora non subigit:« Breulius »majora non subjicit:« Liber Judicum, etc. »Explicit expositio libri Judicum. Incipit liber Ruth. Videamus nunc et Ruth, etc., qui pollicitus est per filium suum,« etc. In tria capita dividitur. 1. »De conversione gentium. 2. De S. Joanne Baptista: Primo quidem etc. 3. Item de S. Joanne et Christo: Quod excalciat se.« Tum libri Regum. Pag. 128. terg. »Explicit liber tertius.«

24. Pag. 129 rubrica: »Incipit liber I in Jesu [Col. 0861B] Nave: Donavit Deus nomen, etc.« (opus Rabani). Pag. 154 terg.: »Explicit liber undecimus. Incipit liber secundum Rabanum episcopum duodecimus.« Pag. 178, rubrica: »Incipit liber XXVI, sed respondet XVI.« Plura alia hic extra librum Josue adduntur de Jephthe, de Samsone, etc. Et pag. 182, rubrica: »De Machabaeis fratribus. De Machabaeis quid eloquar fratribus? . . . suntque universa consummata per D. N. J. C.« Est caput Isidori de Machabaeis. Quod praecedunt alia ex Esdra. Apparet, Codicem male compactum, atque Isidori expositionem cum aliis permixtam. Ultima rubrica Codicis est, »Item de regibus et prophetis.« In primo opere biblico pag. 6 citatur Isidorus de diebus 349 mensis 30 aut 31, etc. »Primus dies saeculi est dies dominicus, etc. Qui [Col. 0861C] vult probare, consideret expositionem S. Theophili de ratione paschali; qui fuit archiepiscopus Caesareae Palaestinae: qui rogatus a Victorino papa urbis Romae episcopo, ut ordinaret rationem de paschali die, vocavit episcopos Asiae, etc. Quem credimus saeculi primum, nisi dominicum diem? Respondit Theophilus: Probate hoc. Illi responderunt. Et factum est vespere, et mane dies unus.« Ex actis, quae sunt in exemplari Etymologiarum Archivii Vaticani, de quo cap. 107. Hic Codex saeculo XIII exaratus videtur.

25. Codex 276 Palatinus in-4 magno fere quadro, membranaceus, charactere claro, cursivo, saeculi X aut seq. Initio charactere antiquo notatur: »Liber monasterii [Col. 0861D] Laurissensis. Qui furetur, hic daemonis ense secetur:« rubrica: »Incipiunt capitula 1. De nativitate Samuelis, etc.« Sunt 21, ut apud Breulium. »Expliciunt capitula. Incip. explanatiuncula Sancti Isidori in lib. Regum. Post librum Judicum sequitur Regum,« etc. Deinde: »Incipit interpretatio in lib. Reg. secundum.« Capita sex. Libri III capita 9; sed abest postremum sic indicatum: »De Heliseo et virtutibus ejus, caput VIII.« Lib. IV capita 8. Post caput 8 »altipeta superbia . . . confingendo requiescit, (Breulius confitendo)« sunt fragmenta nondum edita. Rubrica: »De unitate fidei et charitate, quae plenitudo legis est. Quid vir unus, etc. De Eleana,« etc. Pag. 33, alia rubrica: »De proximi, vel defuncti fratris copula: Ex lege proximo defuncti,« corrige, [Col. 0862A] »proximi.« Pag. 38: »Incip. capitula de libro Esdrae:« distinguuntur 4, quae apud Breulium sunt 3. »Incipit interpretatio S. Isidori in lib. Esdrae. Nam quod etiam post LXX annos, secundum ejusdem Jeremiae prophetiam.« Breulius »ejusdem Esdrae.« In fin. c. 8 l. IV Reg. citatur Jeremias propheta. Desinit »non iteramus.« Rubrica: »Incipit de libro Machabaeorum: De Machabaeis autem quid fratribus eloquar . . . universa mysterii consummata, per D. N., etc. Amen. Explicit feliciter. Christo Deo gratias. Ysidori Spalensis episcopi hi exstant versus,« etc. scilicet versus bibliothecae, de quibus cap. 81.

26. Pag 41, »Incipit praefatio: Dilectissimo fratri Nothelmo Beda salutem. Quae de libro Regum,« etc. Sunt capita 30. »Incipit ipse liber Quaestionum in [Col. 0862B] Regum. Quod ait propheta, etc. Intrate in gaudium Domini vestri. Explicit liber Quaestionum in Regum.« Nihil aliud in hoc pulchro Codice.

350 27. Codex 277 Palatinus membranaceus in-4, littera Romana quadrata exaratus saeculo VIII aut IX, unitis inter se verbis, atque magnae antiquitatis caeteris argumentis et indiciis. »Incipit liber premiorum (sic) sive prefationum Veteris Novique Testamenti.« Charactere recentiori additur: »S. Isidori Hispalensis. Incipit prologus: Plenitudo Novi et Veteris Testamenti, quam in canone catholica recipit Ecclesia, juxta vetustam priorum traditionem ista est.« Desinunt prooemia veteris Testamenti: »factaque legationum. Explicit de vetere storias« pro »historia.«

[Col. 0862C] 28. Pag. 18, sine ullo titulo: »Quamvis quadrifaria sit, una est tamen,« etc. Deest »Evangeliorum praedicatio« ante quamvis. Haec sunt prooemia Novi Testamenti. In fine: »lignum vitae, Dominum nostrum Jesum Christum. Explicit.«

29. Illico pag. 22, sine inscriptione, prologus libri de Ortu et Obitu Patrum: »Quorumdam sanctorum nobilissimorumque,« etc. Index capitum 83, sed in opere sunt capita 84, nam in indice Marcus praetermissus fuit.

30. Post hunc librum pag. 56: »Incipit auctoritas operis praesentis; Christe, fave votis bonis. Jam tempus est, ut se veritas, etc., insederit thalamo. Explicit.« Hic est prologus. Sequitur rubrica. »Incipit [Col. 0862D] namque historia chronica, quod (sic) etiam pari modo explicuerunt Clemens, vel Theophilus, dilectissimi Dei episcopi chronographi, et dilectus autem Dei chronographus Eusebius Pamphiliensis.« Chronicon incipit: »Anno autem XLII Octaviani Augusti Caesaris natus est Dominus.« Fuse enarratur et exponitur historia evangelica; et subjungitur breve chronicon imperatorum ab Augusto ad Justinianum, qui regnavit annos XXXIX, et dimidium, et Justinum ann. VIIII. »Explicit Chronica, Deo gratias, amen.«

31. Pag. 28, rubrica: »In nomine Domini nostri Jesu Christi incipiunt quaestiones sancti Hysidori tam de Novo quam de Vetere Testamento: Dic mihi. Quid est,« etc. Desinit »per aquas diluvii.« Opus Isidori nondum editum, ut dixi cap. 64.

[Col. 0863A] 32. Pag. 89, rubrica: »Incipit epistola de supputatione dierum: Anni cum mensibus, etc., traditionum bissextum.« Pag. 90 terg.: »Item computus: Cum omnes apostoli, etc., ad pascha celebrandum. Explicit.« Hoc pertinet ad concilium de paschate celebrando, a Theophilo coactum, quod auctius et correctius inter libros Etymologiarum 351 Codicis archivii Vaticani reperitur, quam in collectionibus editis conciliorum. Pag. 92: »Incipit sententia papae Leonis de apocryphis scripturis: Curandum ergo est, etc., prout ordo poscit, leguntur.«

33. Pag. 94, rubrica: »Dei servo ac reverentissimo fratri Orosio Isidorus: Quaedam notissima nomina, etc., refectione saturabuntur.«

34. Codex 278 Palatinus membranaceus in-8 saeculi [Col. 0863B] XI circiter. Index capitum libri I S. Isidori de Vocatione gentium; post titulum capitis 60, »Quia ad judicandum venturus est,« additur, »Superdictio operis. Expliciunt capitula libri hujus. Deo gratias, Amen. In hoc volumine continentur abjectiones Judaeorum et vocationes gentium. Incipit praefatio libri hujus: Dominae sanctae sorori Florentinae Isidorus. Quaedam,« etc. Prima folia dilacerata et mutila sunt. Caput penultimum in tabula dicitur 60, in rubrica textus 61. Sequitur rubrica: »Superdictio operis anacephalaeosis:« et litteris nigris: »Caput 62. Ecce novi, etc.« Breulius vocat Epilogum. Tabula capitum libri II. Ultimum 27. »Recapitulatio operis. Expliciunt capitula. Incipit textus. Breviarium praecedentis libelli.« Conjungendum »praecedentis libelli« [Col. 0863C] cum »Expliciunt capitula.« Pro »breviarium« forte legendum, vel intelligendum »Praefatio.« Incipit: »Quadam ex parte,« etc. Desinit: »in quibus habitat in aeternum: Amen.« Rubrica: »Explicit Ysidori quem fecit ad opus Florentinae.« Reformandum: »Explicit Isidori opus, quod fecit ad Florentinam.« Breulius addit: »Dicis, formulas spiritalis intelligentiae componendas tibique mittendas,« etc., quod in aliis deest, et supposititium videtur

35. Sequitur Theodulfi Aurel. episc. liber de Baptismo. »Reverentissimo atque charissimo Magno episcopo Theodulfus,« etc. Ejusdem capitula ad Clerum suum, quae Baronius ad ann. 835 edidit: »Obsecro vos, dilectissimi, ut erga subditarum plebium profectum,« etc. Desinit in cap. 44; opus imperfectum. [Col. 0863D] Ibi cap. 8: »Antiquus in his regionibus in ecclesia sepeliendorum mortuorum usus fuit, etc.« Ita etiam refert Capitulare, quod ms. vidi inter schedas v. c. Petri Lazeri, nomine incerti episcopi. Vide Sirmondum.

36. Character Codicis cursivus, sive Gallicus, minutus; punctum et virgula diphthongi ae conjunctae, aliquando punctum superne; duo puncta, punctum infra, et virgula supra, pauci et faciles nexus, sive compendia litterarum.

352 37. Codex 279 Palatinus in-4 fere quadrato, saeculi XI circiter charactere claro Gallico, sive typographico. Rubrica: »Incipit liber sancti ac beatissimi Isidori ad Florentinam sororem suam: Quaedam, [Col. 0864A] quae diversis.« Duo noti libri ad Florentinam. Capita libri I sunt 62, ut apud Breulium, sine tabula. In fine: »Anacephalaeosis: Ecce novi,« etc. Sequitur tabula capitum 26 libri secundi, et post caput 26. »Recapitulatio operis.« Hic liber mutilus est: desinit cap. 14 »De cessatione Sabbati« (apud Breulium cap. 15); in fine, »Sic ergo omnia quaecumque illis:« pro »omnia« videtur esse »nam.« Liber secundus incipit: »Quadam ex parte,« etc. Tituli capitum diversi ab editis sunt. In hoc libro II post cap. XI »crucifigeretur,« illico »Cap. XII, De perpetua namque ruina.« Caput in editione Breulii XI, »Per Isaiam sic Dominus loquitur: Quis est hic,« est cap. 9 in Codice.

38. Codex 280 Palatinus chartaceus in-fol. litteris [Col. 0864B] semigothicis obscuris, saeculi XV. Inscriptio prima: »Incipit Isidorus de Summo Bono.« Rursus: »Titulus libri hujus: Isidorus Hispanus in Sententiis.« Innuitur deinde, ignaros veri tituli ex primis verbis librum inscripsisse: »Incipit summum bonum,« etc. Capita libri I sunt 31. Libri II capita 44. Libri III capita 67. Capite 1 lib. III »Miserere, Domine, misero Isidoro, indigna agenti,« etc. Desinit lib. III »laetificandos includit.« Dicitur liber scriptus 1444. Additur alia manu: »Indiget correctione liber.« Sequitur brevis alphabeticus index rerum. Tum tractatus S. Bernardi »de Corpore Christi: Pater sanctissime Petre, audi,« etc. Succedunt quaedam epistolae S. Hieronymi, Enchiridion S. Augustini. Sophologium Jacobi ordinis Eremitarum S. Augustini ad Michaelem [Col. 0864C] episcopum Antissiodorensem Sunt tres libri: quilibet liber in plures tractatus dividitur. Saepe citatur Isidorus; ut lib. I, tract. 2, cap. 2: »Teste Isidoro rhetorica est,« etc. Caput 4: »De arithmetica secundum Isidorum. Arithmetica est disciplina,« etc.

39. Lib. III, tract. 3, cap. 12, citatur Orosius lib. II »De Or m' esta mundi;« de quo titulo celeberrima est quaestio. In fine rubrica: »Explicit Sophologium fratris Jacobi ordinis Eremitarum S. Augustini anno 1444,« scilicet scriptum, ut puto. Auctor est Jacobus Magni Tolosanus, non Toletanus, ut nonnulli putarunt.

40. Codex 281 membranaceus in-fol. saeculi VIII vel IX duabus columnis exaratus charactere nitido [Col. 0864D] cursivo, sive typographico. Etymologiae hoc titulo. »In nomine Dei summi: domino meo, 353 et Dei servo Braulioni episcopo Ysidorus: Omni desiderio,« etc. Deinde »Domino meo et vere domino, Christique electo Ysidoro, episcoporum summo, Braulio servus inutilis sanctorum (correctum servorum) Dei: O pie domine.« Sic aliae epistolae. »Quia te incolumem. Solet repleri. Tuae sanctitatis. En tibi,« etc. Tabula capitum libri I. Sunt capita 29, Desin., »contra naturam.« Libri II capita 32. Desinit, »tertium nihil habet:« correctum »tertium non habet.« Praefatio libri III desinit, »possint ostendi.« Breulius, »possint agnosci.« Sunt capita 70. Desinit, »contemplatione conlocare.« Non sunt figurae musicae, quae in nonnullis mss. esse dicuntur, ut in quodam [Col. 0865A] Toletano. Lib. IV capita 15. Desin., »corpus curatur.«

41. Libri V capita 39. Caput 39: »De descriptione temporum. Prima aetas in exordio sui continet creationem mundi.« In fine: »Eraclius ann. XXIII. Hujus quinto et quarto religiosissimi principis Sisebuti in Hispania Judaei baptizantur. Residuum sextae aetatis tempus Deo soli est cognitum. Explicit liber V. Incipiunt capitula libri VI, id est de ordine Scripturarum, de cyclis et canonibus, de festivitatibus et officiis.« Sunt capita 20. Ibid. cap. 17, »quorum gesta in hoc opere condita,« etc. Caput 22, »Sacrificium dictum . . . sanguine Christi?« ut Breulius, sed »eo hoc jubente, . . . sanguine et corpore Christi?« Supra »operante« alia manu antiqua legitur »cognominatione.« [Col. 0865B] Ibid.: »sunt autem sacramenta baptismum et chrisma, corpus et sanguis, quae ob id,« etc. Inter »baptismum et chrisma« punctum, quod deest inter »corpus et sanguinem.« Liber septimus habet capita 14, ut Breulius. Lib. VIII capita 11. Lib. XIX capita 7. Breulius, 8. Codex ms. unicum tantum habet stemma cognationis in crucis formam.

42. Lib. X: »De quibusdam nominibus, per alphabetum distinctis. De reliquis nominibus juxta ordinem elementorum: Origo quorumdam,« etc., ut Breulius. »Huic operi interjecimus. De quibusdam vocabulis nominum per denominationem. Licet origo, etc. posuimus. Aeros vir fortis,« etc. In fine litterae A ms. Codex, utitur; Breulius, utatur. Alia fere ut Breulius. Libri XI capita 4. Lib. XII capita 8. Lib. XIII [Col. 0865C] capita 22. Lib. XIV cap. 8. Breulius 9 numerat, sed nihil addit. Ms. desinit hinc ibi inferuntur; Breulius, hinc illinc ferantur, minus bene. Lib. XV capita 16. Des., id est, agnoscantur; Breulius, id est, cognoscantur. Lib. XVI capita 26. Lib. XVII cap. 11. Lib. XVIII capita 71. Breulius, 69. Utrobique ultimum De pila. Lib. XIX capita 33, 354 Breulius, 34; cap. 31, al. 32, De annulis, ubi locus in plerisque mendosus ita effertur:

   . . . . vocabant.
Flaccus lugentem ea vita nec zmaragdus
Berillusque mihi, Flacce, nec nitentes
Percandidam margaritam quaero,
Nec quos tinica lima perpolibit
Annellos, nec jaspios lapillos
Lib. XX capita 15. Breulius, 16. Desinit: »Ignis ardore [Col. 0865D] siccetur. Explicit liber XX. Deo gratias. Amen.« Exemplar pulchrum rubris titulis, et initio librorum titulus cujusque libri aliquantum diffusus, ut lib. XX. »Incipiunt capitula lib. XX, id est, de Mensis et escis et potis [Forte potu] et vasculis eorum: De vasis vinariis et oleariis cocorum, pistorum, fluminariorum, de lectis, et sellis, et vehiculis rusticis, et hortorum, sive de instrumentis equorum.« Distributio librorum et capitum simillima editis a prima manu sine ulla secundae manus varietate. Quaedam variae scripturae margini ascribuntur, sed plerumque ineptae.

43. Codex 282 Palatinus membranaceus in-fol. saeculi XIV circiter. Rubrica: »Incipiunt capitula in libro Etymologiarum Ysidori Junioris Hispalensis episcopi.« Initio index librorum XX. Initio cujusque [Col. 0866A] libri index capitum. Lib. I capita 28. Lib. II cap. 20, ultimum de figuris verborum et sententiarum. Sequitur rubrica: »Incipiunt capitula artis dialecticae, et est secunda pars.« Sunt 10. Lib. III capita 10. Deinde rubrica: »Est secunda pars tertii libri. Incipiunt capitula geometricae disciplinae.« Sunt 4. Rubrica: »Incipiunt capitula musicae artis, et est tertia pars tertii libri.« Sunt capita novem: »Incipiunt capitula astronomicae artis, et est quarta pars tertii libri.« Sunt capita 19. Lib. IV capita 12. Lib. V capita 27. »Incipit secunda pars quinti libri I. De Chronicae vocabulo,« etc. Sunt capita 12. Sic desinit Chronicon: »Eraclius XXVII. Hujus quinto et quarto religiosissimi principis Sisebuti in Hispania Judaei baptizantur. Residuum sextae aetatis tempus Deo soli est [Col. 0866B] cognitum. Colligitur omne tempus ab exordio mundi usque ad annum decimum gloriosi Recesuinti principis, qui est aera DCXCVI V DCCCLVI.«

44. Libri VI capita 21. Capite ultimo: »Sacrificium dictum,« ut editi. In fine: »melius sanguine et corpore Christi.« Mox: »Sunt autem sacramenta baptismum et chrisma; corpus et sanguis, quae ob id,« etc. Libri VII capita 16. Lib. VIII cap. 11. Lib. IX cap. 8. In textu inseruntur 21 versus de Affinitate:

Sunt fratres primo, sunt cognatique secundo, etc.,
Quos in Appendicibus exhibebo. Desinit hic liber, in tutela 355 consistere. Liber X: »De quibusdam vocabulis: Origo quorumdam vocabulorum, id est, unde veniant . . . huic operi, etc. Heros vir fortis,« etc. Liber XI habet capita 4. Lib. XII cap. 8. Lib. XIII [Col. 0866C] cap. 2. Lib. XIV cap. 7. Lib. XV cap. 16. Lib. XVI cap. 21. Lib. XVII cap. 9. Lib. XVIII cap. 70. Lib. XIX cap. 37. Ibi de annulis locus, ut dixi, difficilis, Flaccus:

Lugente mea vita nec smaragdos
Berillosque mihi, Flacce, nec nitentes,
Per candida margarita quaero
Nec quos, etc.
Lib. XX capita 16. Des., »ignis ardore siccetur. Explicit liber Etymologiarum Ysidori Hyspalensis episcopi.« Sunt quaedam notulae veteri manu, et saepe versus, quibus textus exprimitur, aut aliquid additur. Exempla seorsum proferam in Appendicibus.

45. Codex 283 Palatinus membranaceus in-4 saeculi XIV circiter. Inscriptio prima; »Rubricae libri [Col. 0866D] primi Ysidori Etymologiarum,« etc. Est tabula omnium librorum, qui sunt XXII. Primi XII libri, ut apud Breulium. Libri XIII De mundo capita 11. Libri XIV De aquis, caput ultimum De diluviis. Libri XV De terra, etc. cap. ult. De inferioribus locis. Libri XVI De auctoribus conditarum urbium, etc. cap. ult. De itineribus. Libri XVII De pulvere et glebis, cap. ult. De signis ponderum. Libri XVIII De auctoribus rerum rusticarum, cap. ult. De odoratis oleribus. Libri XIX De bellis, etc., cap. ult. De pila. Libri XX De navibus, cap. ult. De instrumentis aedificiorum; in textu, De lignariis. Libri XXI De inventione lanificii, cap. ult. De calciamentis. Libri XXII De mensis, etc., capita continuantur ad Etymologiarum finem.

46. Post tabulam capitum et librorum, initio [Col. 0867A] voluminis positam, est epistola Isidori ad Braulionem: »Domino, etc. Omni desiderio, etc. Prologus Braulionis ad Ysidorum. Domino, etc. O pie domine.« Epistola Isidori ad Braulionem: »Quia te incolumem. Prologus Braulionis ad Ysidorum: Solet impleri:« Edit., »repleri.« Isidorus Braulioni: »Tuae sanctitatis . . . Ysidorus Braulioni: En tibi, etc., stylo majorum.« Additur monitum: »Ut valeas, quod requiras, cito in hoc opere invenire, haec tibi, lector, pagina monstrat, de quibus rebus in singulis libris conditor hujus Codicis disputavit, De grammatica,« etc. Indicantur argumenta librorum. Illico rubrica: »Ysidorus Sesibuto: Domino et filio Sesibuto Ysidorus: En tibi, etc., stylo majorum. Incipiunt capitula,« etc. Notandum Braulionis nomen aliquando indicari sola prima [Col. 0867B] littera B. Olim simul cum Isidori Etymologiis in hoc 356 volumine quidam alii libri erant compacti, ut Boetius de Disciplina scholastica, et quaedam anonyma quae veteri manu initio indicantur. Nunc desinit volumen: »ardore siccetur. Explicit Ysidorus Etymologiarum in libris XXII mirabiliter elaboratus.« Succedit Alphabetum Graecum. Et quaedam nota de cruce: »Quatuor de causis adoratur sancta crux,« etc., alia manu.



CAPUT CIII. Recensio Codicum 11 bibliothecae Vaticano-Palatinae. Sacramentarium antiquissimum. Opera vetera de epactis, de computo, etc. Compendium libri de Ortu et Obitu Patrum. De grammatica et rhetorica libri Dynamii, et S. Juliani Toletani anecdoti.

[Col. 0867C] 1. Codex 327 Palatinus chartaceus in-fol. Liber tertius et quartus Magistri Sententiarum, exarati a quodam Leonardo de Monaco in Inspruk suburbano 1429. Pag. 135, rubrica: »Incipit formula honestae vitae beati Bernardi abbatis ad fratrem suum Bernardum: Petis a me, mi frater charissime, quod nunquam et nusquam.« Desinit: »impediat boni operis diligentiam.« Deinde »Incipit alia formula honestae ac spiritualis vitae: Da . . . tuam attentius.« Des. »cantemus alleluia,« etc. Fortasse hic est prologus: sequuntur enim plura capita, »De perfectione: Si vis esse perfectus,« etc. De horis dicendis,« etc.

2. Pag. 140 terg., epistola Petri Cluniacensis ad quemdam: »Pro angustiis cellae latitudinem paradisi.« Sequitur: »De diversis daemonum insidiis, quibus [Col. 0867D] tentant specialiter solitarios: Habet hostes, etc. Explicit epistola Petri Cluniacensis; sed incipiunt optime (obscure) passus de virtute,« etc. Sunt passus 22. Desinit opusculum, »ad gaudia aeterna pervenire.«

3. Pag. 148, rubrica: »Incipiunt flores beati Isidori. Dilecte fili, dilige lacrymas; noli differre eas,« etc. Desinit, »aut justificatur, aut damnatur. Expliciunt quaedam excerpta, sive flores beati Ysidori.« Deinde quaedam nota; »Quotidie eucharistiae communionem accipere non laudo, nec vitupero; omnibus tamen dominicis diebus communicandum hortor,« etc. Accedit opus »De reditu Domini ex Aegypto, etc. Completis,« etc. Subjunguntur meditationes S. Bernardi: »Multi multa sciunt,« etc. Pag. 187: »Incipit prooemium super historiam regis 357 Alexandri: Post [Col. 0868A] Abrahae legem, etc. Incipit historia: Stellarum,« etc. Libri tres. Sequitur Eusebius de morte Hieronymi, Augustinus, etc. Cyrillus de Miraculis Hieronymi, etc., ut in aliis mss. de quibus jam dixi. Pag. 251 terg., »Incipiunt gesta sancti Silvani cum haereticis: In amoeno et jucundissimo.« Postea miscellanea recentiora. Vitae philosophorum. Ibid., num. 72: »Quintilianus poeta ab Hispania Romam venit, et publicam ibi scholam tenuit,« etc.

4. Codex 391 Palatinus chartaceus in-fol. »Manipulus florum M. Thomae de Anglia.« Procedit ordine alphabetico, sed per distinctiones. In fine: »Explicit liber Distinctionum.« Prologus incipit: »Postquam locutus est.« Deinde: »Incipiunt quaestiones: Sex sunt causae abstinendi a cibo.« Titulus primus: »Manipulus,« [Col. 0868B] etc., recentioris manus est. Sequitur in hoc volumine quaedam collectio per ordinem litterarum, sive alphabetica, cum prologo, ubi numerantur Patres Augustinus, etc., Isidorus, etc., aliique profani, Plinius, etc. Incipit: »Abstinentia, bonum est,« etc. Succedit quidam catalogus librorum »quantum ad principia et fines, et partialium librorum numerum.« Ibi »Isidorus de Summo Bono, etc. Laetificandos includit. Etymolog. libri XX prol., Domino meo,« etc. Desin., »ardore siccetur. De offic. eccl. Finis: patriis sententiis firmaretur.« Nihil aliud Isidori.

5. Codex 485 Palatinus membranaceus in-4 saeculi X circiter. Initio recentiori manu: »Bonus liber: Agenda Sacramentorum, et expositio missae duplex.« [Col. 0868C] Opus primum mutilum: quaedam orationes, lectiones epistolarum et Evangeliorum. Pag. 2: »Incipit Confessio cujuslibet sapientis: Quando volueris, etc. Et sacerdos benedicat, et oret, et dicat illi: Omnipotens Deus: qui dicit: qui me confessus fuerit coram hominibus, etc., ille benedicat et custodiat, et det tibi remissionem omnium peccatorum.« Tum »Confessio communis peccatorum,« lingua germanica, ut videtur. De epactis opusculum. Kalendarium. »Januarius, etc. XIII Kal. Febr. passio S. Sebastiani M.,« et charactere recentiori: »Obiit Hludovicus junior rex.« Ibidem VIII Kal. recenti manu, »Conversio S. Pauli.« Julius V Idus: »Adventus S. Nazarii in Lauresham, et natale S. Benedicti abbatis.« October. VIII Idus charactere recentiori: »Bella inter [Col. 0868D] Carlo et Hludovico.« December. II »Idus (lege IV Idus), Natale S. Eulaliae V. et M.« Sequuntur quae dam observationes de luna, morbis, scriptura occulta, etc. Pag. 13 terg., »Missa in galli cantu: Deus, qui hanc sacratissimam 358 noctem,« etc. Secreta »Accepta tibi sit, Domine,« etc. Indicatur etiam missa: »In natali Sigismundi pro aegroto.«

6. Pag. 16 rubrica: »Beatissimus Hieronymus Hebraeorum nominum interpretationem primus in Latinam linguam convertit: In principio autem.« Pag. 17 terg., Expositio Missae: primum oratio · »Deus omnipotens, miserere, etc.,« ut dixi cap. 84. »Iterum incipit expositio de competenti: Sacris sacerdotibus, et in Christo omnibus per dioecesim nostram digne militantibus ill. humilis episcopus in [Col. 0869A] Domino salutem: Quoniam quidem,« etc. Citatur Augustinus. Agitur etiam de catechumenis, symbolo, etc. Diversum opus ab Isidoriano. Ultimus titulus: »De confirmatione corporis et sanguinis Christi: Novissime autem corpore et sanguine Christi confirmatur infans.« Desinit, »ut vivificetur. Explicit.« Pag. 46 terg., titulus: »De Ecclesia Isidorus. Interrogatio: Ecclesia cujus lingua est, et quid interpretatur? Responsio; Graecum est, et interpretatur convocatio.« Ex lib. VIII Etymol. cap. 1, et ex lib. I Offic. cap. 1, sed diversis verbis. Adduntur alia de templis ex lib. XV Etym. cap. 4. Opusculum ad Appendices rejiciendum. Alius titulus: »Item de Ecclesiae ministerio: Ecclesiam licet ponere in alium locum,« etc. Non dicitur esse Isidori: sed quaedam [Col. 0869B] singularia continet, et inter Appendices reponetur. Sequuntur alia de baptismo et de exorcismis, ubi ad marginem citatur Isidorus.

7. Pag. 46 terg., titulus: »In Dei nomine pauca ex eruditionum voluminibus excerpta. Incipiunt de catholica Ecclesia et ejus ministris, et de baptismatis officio: Ecclesia Graecum est, quod in Latinum vertitur convocatio,« etc., ex lib. VIII cap. 1 Etym. Alia de clericis et de gradibus ecclesiasticis ex lib. VII cap. 12 et 14 Etymologiarum. Pag. 48, orationes in sabbato sancto: »Exsultet jam angelica turba,« etc. Pag. 49, rubrica: »Ex authentico libro Sacramentorum S. Gregorii papae urbis Romae oratio ad catechumenum faciendum: Omnipotens sempiterne Deus, respicere dignare,« etc. Aliae orationes, etiam pro infirmis. [Col. 0869C] Plures benedictiones, oratio ad aream, benedictio putei novi, »oratio super vasa in loco antiquo reperta, ad capillaturam, ad barbas tondendas, super horreum,« etc. Pag. 55 terg., oratio in introitu visitationis infirmorum: »Deus,« etc. Rubrica: »Tunc detur locus secretior confitendi: inde post acceptam poenitentiam et fidem explicitam redeant visitantes,« etc.

359 8. Pag. seq. alia rubrica: »Post haec sancta apponatur unctio dextera sacerdotis palma extensa primum in pectore et cordis loco; inde et inter scapulas, indeque in modum crucis in loco maximi doloris, et sic dicendo incipiat: Ungueo te oleo divinitus sanctificato, coelesti munere nobis attributo, in nomine sanctae et individuae Trinitatis, ut ipsa te interius [Col. 0869D] exteriusque sanando vivificet, quae universam conditionem suam, ne pereat, continet.« Recentiori manu notatum: »In unctione hic non dicitur, quod per ea [Forte eam vel pro ea] peccata remittantur.« Sed observandum verbum »interius« contra haereticum, ut puto, hujus notae auctorem. Succedunt alia de Missa infirmorum. Pag. 58 terg., rubrica: »In agenda mortuorum. Mox ut eum viderit ad exitum propinquare, communicandus est de sacrificio sancto, etiamsi comedisset ipsa die« (scilicet non jejunus). Sequuntur aliae orationes pro defuncto, etc., et rubrica: »Postea lavetur corpus et ponatur in feretro.« Sequuntur exorcismi, benedictiones, etc., benedictio palmarum et frondium, etc.

9. Pag. 64 rubrica: »Incipit praefatio sancti concilii: [Col. 0870A] Concilium sacrum, etc.« Epigramma praefigi solitum conciliorum collectioni. Inde 20 capita concilii Nicaeni. Canones Apostolorum 50. Pag. 73, rubrica: »Incipit liber poenitentialis sumptus de cano nibus Patrum catholicorum ad remedium animarum domini Egberti archiepiscopi.« Sunt capita 13. Incipit: »Institutio illa sancta, quae fiebat in diebus patrum nostrorum, rectas vias nunquam deseruit.« Desinit: »bonum gradum sibi acquirit apud eum qui est super omnia Deus benedictus,« etc. Rubrica illico: »Edidit sanctus Bonifacius: Quomodo possumus poenitentiam VII annos,« etc. Pag. 80, titulus recentiori manu: »Theodulfi Aurelianensis episcopi Capitulare ad presbyteros parochiae suae: Obsecro vos,« etc. Des., »claustris monasterii contineri;« [Col. 0870B] rec. manu, »Explicit Theodulfi Capitulare;« de quo alibi dixi. Pag. 91, rubrica: »Praedicatio: Audite, fratres, et attentius cogitetis,« etc. Agitur de baptismo.

10. Pag. 92, rubrica: »Incipiunt capitula: Sicut sancta synodus Nicaena interdicit, Nullus unquam presbyter in domo sua habitare secum permittat mulieres.« Sunt 27 capitula. Des., »modo quia, Domino Deo auxiliante, et domino nostro imperatoris (sic) licentia praesentem me ostendo ad omnia emendanda, et in his causis, quae in praefatis capitulis denuntiantur, et in caeteris, in quibus 360 ante me perferuntur.« Item alia capitula: »De ordine baptisterii,« etc. Sunt 18, quibus veluti quoddam examen presbyterorum continetur. Rubrica: »In nomine [Col. 0870C] triplo simplo: De remediis peccatorum paucissima haec quae sequuntur ex priorum monumentis excerpsimus: in quibus tamen omnibus non auctoritate censoris, sed consilio potius compatientis usi sumus.« Est quoddam poenitentiale. Pag. 101. Admonitio Bedae: »Si quis voluerit,« etc.

11. Pag. 101 terg., »Prologus de medicina salutari animarum. De remediis vulnerum, etc. Incipit regula: Inebriati,« etc. Quoddam poenitentiale. In fine rubrica: »Finitus est hic liber scriptus a Comminiano. Incipit praefatio libelli, quem Pater Theodorus diversis interrogantibus ad remedium temperavit poenitentiae. Discipulus Umbrensium universis Anglorum catholicis proprie animarum medicis sanabilem in D. J. C. salutem: Primum quidem, etc.« Des., »cum [Col. 0870D] omni diligentia conservetur. Explicit.« Saepe editum. Codex videtur ejusdem aetatis esse ac collectio grammaticorum quae exstat in Codice Palatino 1746, infra recensendo: utrobique pro enim est nexus H, et similes ductus litterarum.

12. Codex 602 Palatinus chartaceus in-fol. Quaedam ad concilium Basileense spectantia. Augustinus de catechizandis rudibus: »Petisti, ut aliquid ad te.« Pag. 52 sine titulo: »Incipiunt capitula libri 1: Quod Deus summum bonum,« etc. Recentiori manu: »Tres libri Sententiarum Ysidori, qui sunt veluti GENERALES CANONES, si perspicaciter intueantur.« In lib. III cap. 1 »Miserere, Domine, misero Ysidoro indigna agenti,« etc. Desinit, »coelestis aula laetificandos includit. Explicit liber tertius.«

[Col. 0871A] 13. Sequitur, Bernardus super psalmum nonagesimum, »Beatus, qui habitat: Confido laborem vestrum.« In fine indicatur annus 1433. Tum tractatus de Sacramentis visibilium templorum: »Quoniam ad dedicationem:« desinit, »non potuit, quod voluit. Explicit.« Succedit opus sine titulo: »Corruptum peccatis originalibus et actualibus mundum,« etc. Desinit, »vel humana cogitatio comprehendere.« Exinde, »Sermo de oratione dominica, cujus supra.« Sed supra nullum est auctoris nomen. Incipit: »Duo sunt, charissimi, quae principaliter, etc. De poenitentia Guillelmi Parisiensis:« obscure »Guillelmi.« Incipit, »Secunda tabula post naufragium,« etc. In fine: 1433, qui videtur annus quo exaratus est Codex.

361 14. Codex 834 Palatinus ex pergam. in-fol. [Col. 0871B] parvo, vel in-4 saeculi X circiter. Initio crucifixus Salvator, femoralibus, vel linteo coopertus, quatuor clavis. Distichum subjectum:

Reddere Nazario me, lector chare, memento,
   Alterius Domini jus quia nolo pati.
Rubrica: »Incipit Martyrologium Bedani presbyteri.« Ibid., IV »Id. Dec. natale S. Eulaliae virginis in Barchillona civitate Hispaniae,« etc. Haec vere est Eulalia Emeritensis. Ibid., IX Kal. Decembr. de S. Clemente: »et invenerunt corpus in arca saxea in templo marmoreo.« De quibusdam sanctis longior est oratio: non videtur genuinum Bedae Martyrologium. In fine notatur: »Explicit Martyrologium Bedani presbyteri.«

[Col. 0871C] 15. Pag. 28 terg. sunt imagines trium sanctorum, quorum is qui a dextera est librum manu tenet, alii duo volumen complicatum, seu convolutum. Quinam hi sint non exprimitur: sed capita nimbo coronata sunt; et desuper hi versiculi:

Haec vulgo pictura manet dignissima laude,
   Et manus eximia laude cluente simul.
Pag. seq. »Incipit supputatio Eusebii, Hieronymi,« etc. Desinit anno 814. Tum versiculi:

Te Pater, ac Fili, necnon et Spiritus alme, etc.
recentiori manu. Tum tabulae epactarum, etc. De computo vel loquela digitorum: »De temporum ratione, Domino juvante, dicturi,« etc. Bedae tributum opus. Alia adduntur de signis, luna, epactis, etc.

[Col. 0871D] 16. Pag. 47 terg. rubrica: »Incipit liber de ASTRA COELI sancti Hisidori Spalensis episcopi. Incipit prologus: Domino et fratri [Corrig. filio] Sisebuto Hisidorus. Dum te praestantem ingenio, facundiaque, ac vario flore litterarum non nesciam, impendis tamen amplius curam,« etc. Tabula capitum 48. Caput 44 est »de nominibus maris ac fluminum,« nondum editum. Caput 48 »De partibus terrae.« Desinit, »stadiorum et quinque aexistimaverunt.« Pag. 95: »Incipiunt partes philosophiae. Philosophia trifarie primo dividitur.« Sunt paradigmata divisionis et subdivisionis partium philosophiae, similia iis quae ex Dynamio grammatico in Codice Palatino 1746 indicabo. Desinit, »mortuus est pro peccatis nostris.«

17. Codex 927 Palatinus membranaceus in-fol. [Col. 0872A] saeculi XIII circiter, quaedam vero opera saeculo XI videntur exarata. In prima pagina delineatum est sepulcrum Petri Comestoris hoc elogio:

Petrus eram, quem petra tegit, dictusque Comestor, etc.
Infra hi 362 versiculi:

Codex, in quo legis ista, lector venerande
Sanctae Trinitatis esse scias sine fraude,
Cujus situm est ovile pulcherrimum valde,
Parum a Verona longe digna magna laude.
Pag. seq. effigies Augustini et Orosii, sedentium et confabulantium, quorum uterque librum manu praefert. Infra versiculi:

Istum qui librum scripsit, salvet Deus illum,
et alii plures similes. Sequitur inscriptio: »Opus [Col. 0872B] excerptum ex libro Orosii secundo: Neminem jam esse hominum arbitror.«

18. Pag. 6 imagines duae: »Pompeius Trogus, Justinus abbreviator ejus.« Rubrica: »Historiarum Pompeii Trogi Epitoma: Liber primus incipit: Principio rerum,« etc. Desinit, »simulacris hastae adduntur.« Pag. 18 tres imagines: Adam, Seth, Enos. Subjungitur Chronicum ab initio mundi ad annum 842. Desinit in Theophilo, Michaelis filio, et in Michaele, filio Theophili. Ibid., sub Justino: »Benedictus abbas virtutum gloria claruit, quas Gregorius in libro Dialogorum scripsit. Diversum est ab Isidoriano Chronico, ex quo tamen plura desumpta puto.

[Col. 0872C] 19. Pag. 31 effigies trium virorum, qui sunt Ninus rex et duo milites. »Nativitas Abrahae.« Pag. 32, rubrica: »Excerptum ex Chronica Eusebii. Primus omnis Asiae, exceptis Indis, regnavit Ninus.« Pag. 57, »Epitoma ex libro Orosii, etc. Anno ab Urbe condita CCCLV,« etc. Quaedam connectuntur de persecutionibus Ecclesiae, et alia usque ad Theodosium et Leonem: »Leo annos XXIV, menses III, dies XIV.« Ibi sub Gallo et Volusiano: »Cornelius Romae episcopus, rogatus a quadam matrona Lucina, corpora apostolorum de catacumba (supra catacumbas) levavit noctu et posuit, Pauli quidem, ubi decollatus est, via Ostiensi, Petri autem juxta locum ubi crucifixus est, inter corpora sanctorum episcoporum in templum Apollinis in monte Aureo in Vaticano Palatii [Col. 0872D] Neroniani III Kal. Julias.« Quaedam communia cum chronico, superius in hoc Codice relato, ut mentio S. Benedicti.

20. Pag. 74 effigies Constantini, Cassiodori, Theodoreti, Sozomeni, Socratis. Rubrica: »Opus excerptum ex Historia ecclesiastica Cassiodori Senatoris, etc., Crispo et Constantino Caesaribus,« etc. Pag. 122 imagines Alarici, Radagaisi, Theodorici, Odoacri. »De primo adventu Gothorum,« etc. Ex Isidori Chron. Gothor. »Anno Imperii Honorii:« Isidorus non nominatur. Varietas lectionis nonnulla occurrit. 363 Pag. 123 terg. aliud fragmentum ex eodem Chronico. Alia adduntur ex libro Jornandis de Attila: »Attila Hunnorum,« etc.

21. Pag. 134, etc., Longobardorum in Italiam [Col. 0873A] adventus depictus. Warnefridi libri sex. Historia Longobardorum Warnefridi apud Grotium desinit cap. 58, »pacem custodiens:« in hoc Ms. pergit: »Igitur Hildeprandus, quem praefatus rex consortem regni fecerat, etc.« Desinit: »anno dominicae Incarnationis. DCCLXXIII. Praefatum vero Desiderium et ejus conjugem ad Franciam misit. Finitumque est regnum Longobardorum, quod mansit per annos CCVI, postquam ipsi Italiam intraverunt.« Sequitur continuatio per annos: »Anno DCCLXXVI Rotchaus dux Forojuliensis occiditur, etc.« Ibi: »anno DCCXCIV. In Galliis in loco, qui Frankmisfurth dicitur adversus Elifandum (Elipandum) Hispaniarum Toletanae sedis episcopum, et Felicem ejus socium magna synodus congregata est.« Desinit haec continuatio anno 825 [Col. 0873B] in Lothario, et juramento, quod a pontifice et Romano clero exegit de fidelitate erga imperatorem, et canonica pontificis electione. In Duchesnio tom. II Annal. Francor., p. 206, desinit anno 814.

22. Accedit aliud breve Chronicon ab anno 1117 ad 1181 diverso charactere continuatum ad 1223 pro monasterio Veronensi S. Trinitatis, ut videtur. Incipit: »Anno ab incarnatione D. N. J. C. M. C. XVII, indictione decima, II. Id. Jan. consecratum est hoc templum, etc.« Pag. 216 terg., tabula cycli, praemissis verbis Isidori lib. VI, cap. 17. »Paschalem cyclum Hippolytus, etc.« Ibid. Ms.: »quota Kalendarum die, vel luna.« Incipit tabula »Co. IIII Id. Apr. luna XXI.« Desinit »Aera XII Kal. Maii luna XVII.«

[Col. 0873C] 23. Adduntur nonnulla de sepulcro Domini, et versus rhythmici de facinore quod accidit anno 1187:

Ea voce flebili cogor enarrare
Facinus, quod accidit nuper ultra mare,
Quando Saladino concessum est vastare
Terram quam dignatus es Christus sic amare, etc.
Agitur de bello in quo captus est rex cum cruce, occisi multi Templarii, etc. Haec posteriori charactere addita. Nam prima opera Codicis ad saeculum XI circiter pertinent.

24. Codex 973 Palatinus membranaceus in-4 saeculi IX vel X. Rubrica: »De sex aetatibus mundi: Prima ergo aetas continet, etc.« Breve Chronicum simile Isidoriano Etymologiarum. Ibid.: »Tiberius annis IX. Hermenegildus rex Gothorum martyrio [Col. 0873D] coronatur.« Desinit, 364 Karlus, qui supra, ann. XLV, qui XXX anno ad imperatorem a papa Leone coronatur.« Paulo ante: »Pippinus, etc., hujus anno II Bonifacius martyr effectus est.« Pag. 5, rubrica: »Incipit Chronica Julii Caesaris: Julio Caesare et Marco Antonino [Corrige, Antonio] consulibus omnis orbis peragratus est, etc.« Opus imperfectum. Additur »ordo vel examinatio in ordine Ven. Fortunati ad Gregorium (Turonensem).« Hormisdae epistola per universas provincias. »Ecce manifestissime, etc.« Pag. 18, »Incipit de cibis: Non frustra mortalium genus, etc.« Scilicet de cibis salubribus, noxiis, etc. Pag. 19 terg.: »Ex libro Prosperi: Quantum remedii habeat confessio peccatorum, et quale mereatur occultatio dolosa supplicium. Huc accedit quod et [Col. 0874A] ipsa peccata, etc.« Gregorii ad Secundinum inclusum epistola hoc initio: »Nam tua sanctitas.«

25. Pag. 22, rubrica: »Incipit epistola Hisidori episcopi ad Massonem de resurrectione sacerdotis: Domino sancto meritisque beato fratri Masone episcopo Isidorus episcopus. Veniente, etc., religioso Nicenio [alii, Nicetio].« Desinit, »cujus potius ex stat auctoritas. Data sub die pridie Kal. Mart. anno III regni domini Witerici regis.« Illico rubrica: »Sententia cujusdam doctoris: Immunditia dicit, etc.« Est fragmentum libri de Conflictu vitior. et virt. prope finem, de quo vide cap. 84. Sequitur sine titulo: »Plurimi nequidquam pleniter intelligentes judiciorum sententias in regula S. Patris nostri Benedicti, etc.« Rubrica: »Incipit sancti Cypriani [Col. 0874B] de duodecim abusivis saeculi: Duodecim abusiva sunt saeculi; hoc est, sapiens sine operibus, etc.« Opusculum Isidoro alicubi ascriptum, ut dixi cap. 85. Pag. 39 sententiae, sive collectanea ex Patribus Siricio, Augustino, etc. »De conjugali, etc.« Ibi de collatione III Theonae abbatis cap. 21. »Nec tamen ex eo debemus nos a dominica communione suspendere quia nos agnoscimus peccatores, etc.« De frequenti communione plura.

26. Pag. 43. Capitulare Ansegisi abbatis. Praefatio, Dominante, etc. Tabula capitum 162. »Praefatio domni Karoli: Regnante, etc.« Cap. 1, Sunt enim aliqui, etc. Libri II praefatio, Supra: tabula capitum 46. Lib. III Superius, etc. Capita 90. Lib. IV. Quia supra. Capita 74. Rubrica, »Capitula domni Caroli [Col. 0874C] imperatoris ecclesiastica: Quae ideo suprascriptis non conjunxi, etc.« Post titulos capitum. »Item Capitula domni Karoli imperatoris mundana, etc.« Pag. 125 terg., »De observatione quatuor temporum: Primi igitur mensis jejunium, etc. 365 Ibid.: eodem mense primitiae frugum terrae colliguntur, et hic mensis a quibusdam mensis hodea [Forte, hordeaceus] dicitur; eo quod hordeum jam tunc messuerunt majores nostri, etc.« Pag. 125, sermo S. Augustini episcopi de conscientia: »Fratres, estote fideles in omnibus.« Desinit: »futura est in littore, hoc est, in finem saeculi.« Quaedam miscellanea ex canonibus. Ibid., p. 126 terg., »In synodo Toletana, cap. 31. Non licet presbytero sedere in judicio illo ubi homo ad [Col. 0874D] mortem traditur.« Pag. 129, »Incipit sermo S. Augustini de Decimis. Scriptum est, fratres, Domini est terra, etc.« Desinit, »redimere noluisti. Explicit sermo S. Augustini de Decimis.« Pag. 131 exponitur delineatio arcae Noae

27. Codex 1050 Palatinus chartaceus in-4 parvo. Quaedam epistolae. Opus scholasticum de Anima. In fine: »anno MCCCCLV,« et diverso charactere: »Lipsiae per Joannem Nitkel,« fortasse hic est auctor. Pag. 93, »De legibus divinis et humanis ex libro Etymologiarum Ysidori Hispalensis libro V capitulum secundum: Omnes autem leges, etc.« Desinit: »Instrumentum est, unde aliquid construimus.« (Cap. 25.) Sequuntur quaedam philosophica de causa materiali, formali, etc. Quaedam miscellanea, nonnulla [Col. 0875A] carmina Latina Germanorum saeculi XV ineuntis. Quaestiones de coelo, etc., de generatione, etc., de sensu et sensato. Videntur esse opera Petri Nitkel, cujus epistola autographa, ut puto, legitur prope finem ad Wimpertum Liitinistam: »Ego te, mi Wimperte, plus solito amo, etc.«

28. Codex 1357 Palatinus membranaceus in fol. »Imago mundi;« titulis rubricatis, et diligenter exaratus est Codex saeculo fortasse XIII. Initio duae sphaerae. Praefatio: »Ad instructionem multorum, quibus deest copia librorum, hic libellus edatur, nomen ei Imago mundi induatur.« Cap. 1 »Mundus dicitur, quia sit undique motus.« Pag. 20, »Incipiunt nomina XI regionum continentium infra se provincias CXIII: Italia, etc.« Ad marg. recenti manu »Libellus [Col. 0875B] provinciarum Romanarum paulo amplior vulgato.« Desinit opusculum: »civitas: Gothia, Bosfoa.«

29. Sequitur opus mutilum: »tolerantiam. Hinc imberbes senes, et sine venustate ephebi sunt, quod facies ferro sulcata tempestivam pilorum gratiam cicatrice absumit, etc. In sequenti dicemus, nunc ad Wisigotharum historiam redeamus. Wisigothae itaque cum per mortem Hermerici.« Desinit: »relicta Italia, Gallias secessit.« Plura hic 366 auctor ex Jornande sumit, quem paulo ante finem laudat: »pristinae libertati restituit. Haec Jordanis quidam grammaticus ex eorumdem stirpe Gothorum progenitus, de Getarum origine, et Amulorum [Forte, Alanorum] nobilitate, non omnia quae de eis scribuntur et referuntur, ut ipse dicit, complexus exaravit, etc.« [Col. 0875C] Pag. 41, sine titulo, »Mundus iste sensibilis constat ex quatuor elementis, etc.« Desinit, »etiam partibus caruit.«

30. Pag. 53, »Incipit prologus in librum philosophiae: Quoniam, ut ait, Tullius, etc.« Post tabulam capitum: »Philosophia est eorum, quae sunt, quae non videntur.« Opus encyclopaedicum Christiani hominis.« Desinit, »sectantes compendia diximus, ut animus lectoris alacrior ad caetera discenda accedat. Hic quartae particulae longitudinem terminamus. Explicit liber quartus philosophiae. Commenta Julii Solini, sive Grammatici, Polyhistor ab ipso editus et recognitus, de situ orbis, etc.« Videtur ergo opus de philosophia imperfectum, etc. Post Solinum »Excerptum [Col. 0875D] de Ethico Cosmographo, cata, id est, secundum Ieronymum: Infernum in una parte, etc.« Desinit, »nequaquam vivere possint.« Epistola Alexandri ad Aristotelem: »Semper memor,« alia ad eumdem: »Operae pretium est, mi magister:« alia ad Olympiadem matrem: »Super his quidem, etc.« Sequitur sine titulo: »Fama refert quod reges Parthorum nemo potest salutare sine munere. Tibi autem, mi domine, etc.« Inde »Orosii presbyteri provinciarum descriptio: Majores nostri orbem, etc.«

31. Pag. 137, »Ieronymi presbyteri Demensuratio provinciarum. India ulterior finitur ab oriente Oceano.« Ibi post Galliam: »Astodio [Forte, Asturia] et Gallicia, Lusitania ab oriente, Cantabria et Aquitania [Col. 0876A] ab occidente Oceano; cujus spatia habent in longo millia passuum DLXXX, in latitudine millia passuum DLXXXV. Spania ulterior ab oriente Oren tana, ab occidente Oceano, a septentrione flumine Ana, a meridie mari Iberico, cujus spatia expanduntur in longitudine millia passuum CCLXXXIII.« Opusculum desinit: »oceano Britannico.«

32. Pag. 138, rubrica: »Ysidori Junioris episcopi de Terra. Terra est in media mundi regione, etc.« Liber XIV Etymologiarum et cap. 1 lib. XV de Civitatibus, ubi Ms. omittit, »Caesaraugusta Tarraconensis,« usque ad, »in desolationem redacta est.« Et postea omittit, »Septa . . . imminent freto.« Adduntur alia capita »De oceano, etc.,« ex lib. XIII inter se permixta. Desinit, »motibus incalescentem,« [Col. 0876B] qui est 367 finis cap. 13. Succedit rubrica: »In nomine Domini incipit divisio universi orbis terrarum a Julio Caesare Marco et Antonino (sic) consulibus facta: Omnis orbis peragratus per sapientissimos et electos viros, etc.« Desinit, »in suum dominium constrinxerunt.«

33. Pag. 154, »In nomine Domini nostri Jesu Christi incipit liber Bemethodii [lege B. Methodii] episcopi ecclesiae Patarensis et martyris Christi, quem de Hebraeo et Latino transferre curavit, id est, de principio saeculi, et inter regna gentium et fine saeculorum, quem illustrem virum beatus Hieronymus in suis opusculis commendavit: Sciendum namque est nobis, charissimi, quomodo in principio creavit Deus coelum, etc.« Desinit: »virginum et [Col. 0876C] omnium sanctorum.« S. Methodius saeculo III claruit; conferendus est hic liber cum ejus operibus jam editis.

34. Codex 1448, Palatinus membranaceus in fol. saeculi X circiter, charactere Gallico nitido, quem alii typographicum seu cursivum Italicum vocant. Initio:

Me legat, annales qui vult cognoscere cyclos.
   Tempora qui varia, qui simul astra poli.
»In Dei nomine incipiunt pauca de temporibus et de variis temporis spatiis. Amen. Tempora unde dicta sunt. A temperamento etiam nomen acceperunt, ut Isidorus in V Ethimologiarum libro testatur, hoc modo dicens: Tempora dicta sunt a communionis temperamento, etc.« Charactere recentiori pag. 2 legitur: »Hic liber pertinet ad librariam sancti [Col. 0876D] Martini Ecclesiae Moguntinae.« Opus desinit, »propter diem Dominicum variata.« Finit: »Deo gratias Amen.« Multa ex Isidoro sumpta.

35. Sequitur: »Cursus lunae per XII signa.« Post tabulam litterarum seu figurarum: »Omnis paschalis luna cujuscunque aetatis est, etc.,« quae est brevis nota. Rubrica: »Incipit ordo solaris anni cum litteris, a S. Hieronymo super positis ad explorandam septimanae diem, et ad lunae aetatem investigandam in unoquoque die per XIX annos. Si quis itaque etiam calculandi minus idoneus, etc.« Deinde Kalendarium, notatis nonnullis festis. Kal. Jan. »Octabas D. N. J. C. (sic). Febr. 2, »Beata Maria Dominum nostrum offerebat in templo, VII id Febr. »Veris initium habet XCI dies.« VI Id., initium quadragesimi [Col. 0877A] VIII, Kal. Mart. Vernus oritur: Natale S. Petri apostoli. Martius: XV. Kal. Apr. Dies primus saeculi, VIII Kal. Apr. D. N. J. C. crucifixus est. Maius: VII Id. Aestatis initium: habet dies XCI ortus VIII. Kal. Junias: Aestas oritur. V Kal. Dedicatio eccl. S. Maximini episcopi 368Trevirensis, etc. Junius: VIII Kal. Julias: Natale S. Joannis Baptistae, et conceptio Joannis evangelistae, III Kal. Jul. Natale apostolorum Petri et Pauli. Julius: Id. Julii XII, Apostolorum divisio ad praedicandum. XIII Kal. Augusti: Festivitas S. Vulfmari. Augustus: VII Id., Autumni initium: habet dies XCII, X Kal. Septembr., Autumnus oritur. Sept. XVI Kal. Natale S. Lantberti. Novembr. VII Id. hiemis initium: habet dies XCII. VII Kal. Decemb. hiems oritur. Sequuntur alia de cyclis, epactis, usque ad annum [Col. 0877B] Domini DCCCXXXV. Mox ab initio mundi usque ad annum quo scribebat, auctor colligit VI XXII ab incarnatione Christi anno DCCCX.

36. Pag. 19, rubrica: In nomine Dei summi. Domino et filio Sisibuto Isidorus: Dum te praestantem, etc. Tabula capitum 48, titulus: Incipit liber Rotarum sancti Isidori episcopi. Cap. 1, de diebus. Locus vacuus est pro rotis, seu sphaeris. Cap. 46 est de nominibus maris ac fluminum, quod ab Editis abest: De nominibus maris ac fluminum in Pratis Tranquillus, etc. Desinit liber, stadiorum aestimaverunt. Finit amen. Deo, quantum queo, gratias ago meo: vale.

37. Sequitur sine titulo: Dies habet horas XXIIII, etc., cum ratione numerandi per digitos. Alia de asse et [Col. 0877C] unciis, etc. Pag. 41. terg. Volusii Meciani distributio: item vocabula ac notae partium in rebus pecuniariis pondere, numero, mensura: Saepenumero, Caesor [Editi, Censor] animadverti aegre ferentem te, quod assis distributionem, etc. Desinit, dispensio ac dimensio. Alius exinde titulus: De mensuris: Chorus (lege Corus) dicitur a similitudine collis. De Volusio videndus Fabricius Biblioth. med. aevi verbo Volusius, et Biblioth. vet. Lat. lib. IV, cap. 9. Pag. 45, Incipit computus: Tempora igitur a temperamento nomen accipiunt, sive quod unumquodque, etc. Forte deest aliquid post accipiunt. Auctor Anglus est, ut ex contextu apparet. Inseruntur alia, initio voluminis jam descripta, fortasse ex hoc opere excerpta. Confer [Col. 0877D] Bedam.

38. Pag. 62, versus de mensibus: Primus Romanas. De diebus: Prima patet. Alii de mensibus: Hic Jani mensis. De signis: Primus adest aries. Pag. 64, Kalendarium, additis secunda, sed antiqua, manu quibusdam festis primis mensibus. Ibid., in Januario: VII Idus: Ysidori episcopi et sanctorum Faustae et Evilasi. De hoc Isidoro vide cap. 26, n. 5. Idibus, Hylarii. Juliani. Martius, VII Kal. Apr. Depositio 369 S. Lutgarii. Nov. Kal., Memoria omnium sanctorum. III Id., Turonis depositio S. Martini. Post alia sunt versus, quibus mentio fit Bedae:

Quae quondam mirus perscripsit Beda magister.
Ultimus:

Posco, tuum memorans Flaccum, sine fine valeto.
[Col. 0878A] Videtur ergo Albinus operis esse auctor. Pag. 74 in fine post quaedam alia de epactis:

Haec; dilecte comes, proprio argumenta labore
Descripsi tibimet, tu dic, quo munere mecum
Certares hodie, do talia dum tibi fessus.

39. Pag. 74 terg., sine titulo, »Plura sunt segmenta mundi, quae nostri circulos appellavere, Graeci parallelos. Principium habet Indiae pars versa ad austrum, patet usque Arabiam, etc.« In libro Isidori de Natura rerum caput 10 incipit: »In definitione autem mundi circulos aiunt philosophi quinque, quos Graeci parallelos, id est, zonas vocant, etc.« Desinit opusculum Ms., »adjecere circulis.«

40. Pag. 76, rubrica: »Incipit de Ortu et Obitu Patrum. Adam pater generis humani Dei manibus, [Col. 0878B] etc.« Ibid., »Jacobus filius Zebedei evangelizans Hispaniis ab Herode rege gladio caesus est, sepultus in Achaia Armarica.« Des. in Tito: »Ibidem requiescit in pace.« Non distinguitur Testamentum Vetus a Novo. Numeri singulis capitibus margini affiguntur litteris Graecis; ultimae hae Graecae litterae , H.

41. Post librum de Ortu et Obitu Patrum pag. 82 terg. est opus de Temporibus, et Horis, et Momentis: Tempora momentis, horis, diebus, etc. In hoc opere pag. 89, sub titulo De mundi aetatibus, Chronicon inseritur, in quo multa ex Isidori brevi Chronico. Incipit: »Sex aetatibus mundi tempora distinguuntur, etc.« Ibid. »de sexta aetate: Sexta aetas continet annos praeteritos DCCIX. Octavianus ann. LVI, etc.« Est Chronicon Bedae, cujus Schelstratus [Col. 0878C] edidit sextam aetatem tom. I Antiq. pag. 609 hoc titulo: Ex 900 annorum Codice 511 bibliothecae Reginae Sueciae (olim, ut puto, Reginae, nam modo Palatinus est), continente libellum minorem V. Bedae de Temporibus. Sed in Edito dicitur: continet annos praeteritos DCCVII. Item edito: »Justinus ann. IX Acephalorum haeresis appellatur.« Ms. noster »Justinus ann. VIII., Acephalorum haeresis abdicatur.« Postea »Armeni fidem Christi suscipiunt;« Ms. addit: »Tiberius ann. VII. Erminigildus rex Gothorum martyrio coronatur. Mauritius ann. XXI. Gregorius Romae floruit episcopus. Focas ann. VIII. Saxones in Britannia fidem Christi percipiunt. Eraclius annos XXXVII, etc.« 370 Schelstratus omittit Tiberius . . . percipiunt, et edidit Eraclius annos XXXVI, et mox Eradonas pro Eraclonas, [Col. 0878D] quia in Mss. aliqua est confusio inter cl. et d. Desinit: Deo soli patet. Finit. Rubrica: de circulo Decennovenali. Plura in Chronico sunt ex Isidoro, ut dixi. Ea quae sequuntur sunt de cyclis, epactis, indictionibus. Sermo in praefatione est de Eusebio et de Proterio Alexandrino, qui de hoc argumento sub Marciano imperatore scripsit, a Leone papa laudatus. Ibi pag. 95 terg.: »Sancta siquidem Romana et apostolica Ecclesia hanc se fidem tenere et ipsis testatur indiculis, quae suis in caereis (sic) annuatim scribere solet, ubi tempus dominicae passionis in memoriam populis revocans, etc. Denique anno ab ejus incarnatione juxta Dionysium DCCMO primo indictione XIV fratres nostri, qui tunc fuere Romae, hoc modo se in natali Domini in caereis [Col. 0879A] sanctae Mariae scriptum vidisse, et inde descripsisse referebant. A passione D. N. J. C. anni sunt DCLXVIII. Auctor scribebat saeculo VIII ineunte, neque multo tempore post videtur Codex descriptus. Character autem libri de Ortu et Obitu Patrum eamdem vel majorem antiquitatem praesefert ac reliquus character hujus voluminis. Prima autem opera charactere minus antiquo videntur exarata.

42. Codex 1746 Palatinus, saeculi IX vel X, membranaceus in fol. Initio charactere antiquo: »Codex S. Nazarii in Laurissa.« Additur veteri manu hic index. »Primo Artes S. Augustini. Regula Augustini de nomine et aliis partibus orationis. Ars Donati, quam Paulus Diaconus exponit. Sancti Ysidori episcopi de Grammatica et partibus ejus, et figuris. [Col. 0879B] Dynamius grammaticus ad discipulum suum. Grammatica Juliani episcopi Toletani. Grammatica, et ars Tacuini. Alia ars, sive grammatica Juliani Toletani. Ars Asperi de octo partibus orationis. Ars domni Bonifacii archiepiscopi et martyris.« Character Codicis est Gallicus. Pro est nexus H; diphthongi disjunctae et vario modo conjunctae, punctum, duo puncta, virgula et punctum; nota interrogationis, i longum, fere ut l, quod in charactere Longobardico solet reperiri.

43. Primum opus, Artes Augustini, initio mutilum. Occurrit statim legenti mentio de comparativo cum genitivo, »ut major horum charitas, etc. »Postea est rubrica: »Incipit de pronomine: Pronomen est pars orationis, etc.« Desinit, »utilis civibus, aptus scenae.« [Col. 0879C] Explicit »Artes sancti Augustini feliciter.«

44. Pag. XI, rubrica: »In nomine Domini incipit regula Augustini 371 episcopi de nomine: Omnia nomina XIII litteris terminantur.« Des., mille indeclinabile est,« de quo opere mox plura dicam. Pag. 27, rubrica: »Incipit Ars Donati, quam Paulus Diaconus exposuit. D. Partes orationis quot sunt? M. octo. D. Quae? M. Nomen, etc.« Ibid. »Ut Juvencus: Davidis inclyta proles.« Desinit, »ut ac, at, et si qua sunt similia.« Pag. 40 terg. rubrica: »Incipit sancti Isidori episcopi de Grammatica et partibus ejus: Disciplina a discendo, etc.« Est liber I Etymologiarum. Capite 7 Ms., »Virgilius scripsit bucolicam: addimus pronomen, ipse scripsit georgicam.« Cap. 16 Ms., »Pedes sunt . . . insistunt;« Breulius, »consistunt;« cap. 23, [Col. 0879D] »cum autem impueritiam . . . labda littera, etc.« Cap. 25, »datatim dat sese, etc.« A labris pro Et a libris.« Desinit, »quia contra naturam sunt,« qui est finis libri primi.

45. Pag. 59. Inscriptio: »Dinamius grammaticus ad discipulum suum ait: O quam dolenda conditio, etc.« Desin. praefatio: »in aeterna tabernacula. Interrogatio: Quis primus philosophi nomine nuncupatus est? Responsio. Pythagoras humilitatis gratia, etc.« Nexus, quibus interrogatio et responsio exprimuntur, recentioris manus sunt. Auctor est Christianus, ut constat ex epistola etiam, sive prologo, qui videtur jam editus, et explicantur artes per varia schemata, seu paradigmata et figuras, quibus partes divisae demonstrantur. Pag. 62 terg. de litteris: [Col. 0880A] »Legimusque, apud majores nostros primum fuisse XI, post haec XVI et postea XXIII inventas, sicut hodie habentur: sed insuper post regionem [Forte, religionem] Christianae fidei in sacris paginis usi sumus litteris XXVIII, id est, in Christi nomine et . (sembitur et p) in IHS H, et in Apocalypsi et . Scribitur IHU pro HIS.

46. Pag. 76 exempla ponuntur,

Pone supercilium, si te cognoscis amicum.
(Sedulii in praef.)

Pone faces caudis circum ligat, in sata mittit.
(Prudentii in Dittochaeo). Advertendum non bene compacta esse folia: haec jam non pertinent ad Dynamium. Desinit ibi pag. 71 terg. de interjectione: [Col. 0880B] modo praeposita, modo postposita conjungi. Sequitur alio charactere, ut videtur, sed aeque veteri, pag. 72, Quot syllabas sibi vindicat arsis, et quod thesis, etc., quod pars est operis Juliani Toletani mox referendi. Pag. 76 terg. est De posituris.« Ibid.: »Quomodo puta, si dicam:

Aspera conditio, et sors irrevocabilis horae,
   Quam generi humano tristis origo dedit.
Ibid. »nam et quod dicimus COMMICUM librum, non debemus dicere 372 COMMICUM, sed COMMATUM, quia de multis libris obscurae sententiae ibi sunt positae. Explicit tractatus primus,« scilicet sancti Juliani Toletani.

47. Pag. seq. 77, »De barbarismo: Barbarismus est una pars orationis vitiosa in commune sermone, id [Col. 0880C] est, in soluta oratione.« Pag. 85 citatur Augustinus in libris de Doctrina Christiana. De figuris rhetoricis fusius agitur quam apud Isidorum. Desinit in explicatione parabolae: »Item in Evangelio Christus de Herode dixit: Vulpi illi.« Haec etiam pertinent ad opus Juliani. Illico pag. 87, rubrica: »Item Juliani episcopi Toletani de littera: Partes grammaticae artis quot sunt? [forte deest, duo.] Prima pars est, etc.« Hoc est initium primi tractatus Julianaei operis. Paulo post initium profert versus Eugenii Toletani, tacito nomine, de inventoribus litterarum. Moyses primus, etc. Gulfila prompsit Getarum, quas videmus, ultimas. Deinde eadem pagina terg. exemplum sumit ex Dracontio non nominato:

Noverit ut vultur, qua sit regione cadaver.

[Col. 0880D] 48. Pag. 88, ex Etymol. lib. IX cap. 1 tacito nomine: Graeca lingua inter caeteras gentium, etc. Latinas autem linguas quatuor, etc. Ibid. terg. plures versus ex Dittochaeo Prudentii non nominati. Ibi ex Sedulio non nominato:

Christus erat panis, Christus petra, etc.
Non semel repetit:

O mortalis homo, mortis reminiscere casus,
qui versus est Eugenii Toletani lib. I carm. 2. Pag. 89 terg., rubrica: Incipit de syllaba. Quid est syllaba? Comprehensio litterarum.

49. Pag. 90: Da, ubi au:

Auroram jam quarta dies praemiserat undis
ex Dracontio. Da, ubi eu:

Eugeni miselle plora, languor instat improbus:
[Col. 0881A] ex Eugenio lib. I carm. 13. Pag. 91. De nomine, de finialibus syllabis. A terminatur, etc., ita aliae rubricae de aliis partibus orationis et de metris. Desinit fol. 98 terg. gerens arma, ruitque laetus. Plura sunt ex Eugenio, ut versus Vae mihi, etc., ex lib. I carm. XI. Sequitur pag. 99, rubrica: Incipit Ars Talvini [Forte, Alcuini]. Partes orationis grammaticae sunt VIII. In principio voluminis videtur scriptum Tacuini, et correctum Talvini, seu Tatuini: in veteri catalogo scribitur Tatuini. Auctor Christianus est. Citat Donatum. Pag. 101 terg. »Alia gentis, ut Graecus, Hispanus: qui auctores fuerunt provinciarum Graeciae et Hispaniae.« Desinit in titulo: »Communia: Inter communia nomina, etc., prout voluerint, data est Deo gratias.«

[Col. 0881B] 373 50. Pag. 126 terg., »Ars Juliani Tolotani (sic) episcopi. Partes orationis quot sunt? Octo. Quae? Nomen, pronomen, verbum, etc.« Initium hoc est tractatus 2 Juliani. Ibid. pag. 129, »Est septimus casus, si dico: Doctior Esidorus quam Antonius.« Pag. 134, Quare dicitur minus, quam finitum: Eo quod de cognita et absente persona loquor: ut puta: Scis domnum Ervigium? Ipse est princeps Spaniae (supra Hispaniae).« Saepe »Esidori« nomen in exemplum adducitur, et non semel »Ervigii regis,« ut num. 326, »domni Ervigii regis.« Pag. 150 terg.,

Ac de re tacitus angit, ac corde requirit;
hic Dracontii versus ex correctione Eugenii in Codice Azagrensi ita profertur:
[Col. 0881C]
Hac de re tacitus angit, et corde requirit.
Exemplaria Eugenio antiquiora alio modo habebant, ut dixi ad Dracontium lib. I, vers. 357. Ibid.,

Ast hominem non terra parit, no pontus ab undis,
(Dracontii). Desinit, »partis istius pertinent,« qui est finis tractatus II, Juliani.

51. Pag. 157, rubrica: »Incipit Ars Asperi de octo partibus orationis: Partes orationis sunt octo, etc.« Desinit, »Augustoduno, et his similia.« Pag. 162, »Ars domni Bonifacii episcopi et martyris: Partes orationis primus Aristoteles, etc.« Desinit, »et altrinsecus.« Sunt paradigmata conjugationum. Quaedam legi nequeunt.

52. Post secundum Juliani opus pag. 152 est [Col. 0881D] hymnus qui vix legi potest, litteris evanescentibus, e quibus id colligo:


Vita sanctorum Deus angelorum,
Vita cunctorum pariter piorum,
Christe, qui mortis moriens ministrum
   Exsuperasti.

Tu tuo lectos famulos trophaeo
Nunc in his serva placidus diebus,
In quibus sanctum celebratur omne
   Pascha per aevum.

Pascha qui victor rediens ab imo,
Atque cum multis aliis resurgens,
Ipse susceptam super alta carnem
   Astra levasti,

Nunc in excelsis Dominus refulgens,
Et supra coelos Deus elevatur.
Inde venturus homo judicantis
   Denuo judex.

Corda tu sursum modo nostra tolle,
Quo Patri dexter resident in alto,
[Col. 0882A] Ne residentes facias in ima
   Praecipitari.

Hoc Pater tecum hoc idem sacratus
Praestet amborum, pie Christe, flatus,
Cum quibus regnat Deus unus omni.
   Jugiter aevo.
Fortasse legendum: »Hoc Pater tecum, hoc et idem sacratus.« Pro residentes legerem retinentes, et regnas pro regnat.

53. Maurini in Editione operum S. Augustini primi opusculi inscripti, »Artes S. Augustini,« non meminerunt. Alterum, »Regula Augustini, etc.,« supposititium judicarunt, et ad appendices tom. 374 rejecerunt, quia scriptum non est dialogi forma, neque ad incorporalia promovet animam: quod Augustini libro de Grammatica, in Retractationibus [Col. 0882B] recensito, convenire deberet. Dupinius hanc deinde tenuit sententiam, et in eam propendet Tillemontius in not. 6 ad Vitam S. Augustini: qui Maurinorum admonitionem non intellexit. Eos enim quodammodo reprehendit, quod dixerint initium hujus libri de Grammatica, quod in excusis reperitur, in Mss. veteribus et recentibus deesse: cum aliunde asserant nullum a se repertum Ms. Codicem hujus operis. At Maurini minime dicunt, »initium operis editi« abesse a Mss., sed sermonem habent de »clausula assuta« libro Retractationum, in qua fit mentio ejus initii. En eorum verba: »Scrupulum injiciebat clausula capitis 7 (in eorum Editione est caput 6) lib. I Retractationum assuta, scilicet: Hoc opus sic incipit: Omnia nomina tredecim: quod initium est [Col. 0882C] libri sequentis (de Grammatica). At fraudem deteximus ex Mss. (intelligunt Retractationum) tum veteribus, tum etiam recentibus, qui eam non habent.«

54. Initium operis in nostro Codice idem est atque in ea assuta clausula. Maurini in fine ediderunt »mille declinabile est:« Cod. Palat. habet »mille indeclinabile est:« quod magis placet: nam »mille« in singulari indeclinabile est; »millia« in plurali declinabile. Videndum etiam esset, an primum opus, »Artes S. Augustini,« potiori jure S. doctori ascribi posset. In Hispania, ut audio, viri quidam docti editionem Maurinam operum S. Augustini parant. Optandum esset, ut non typographorum more ea tantum, quae inveniunt, recudere contenti essent, cum plura addi possint quae illustriorem editionem reddant. Propterea non omittam monere in duobus [Col. 0882D] Codicibus Vaticanis num. 4991, 4992, asservari jam collectas »Varias lectiones in S. Augustinum ex Mss. antiquis Vaticanis,« ut ex Inventario patet. In Regio-Vaticana vero Cod. 299 alia exstant de Editione quae Romae saeculo XVI parabatur, ex Stapletonio, Hieronymo Torrensi S. I., et Emmanuele Sa. Alia videri possunt apud Petrum Morinum epist. 13 seqq.

55. Dynamius, cujus opus in hoc Codice exscriptum est, fortasse est Burdigalensis ille Dynamius, quem Ausonius inter professores Burdigalenses celebrat carm. 24, de quo praeter alia ait:

Crimine adulterii quem saucia fama fugavit,
   Parvula quem latebris fovit Ilerda suis.
[Col. 0883A] Quem locupletavit conjux Hispana latentem:
   Namque ibi mutato nomine rhetor eras . . .
Reddiderat quamvis patriae te sera voluptas,
   Mox residem rursum traxit Ilerda domus.
375 Conjectura haec ex eo confirmari poterit quod Dynamii opus in eodem volumine cum Isidori et Juliani Toletani operibus, de Re grammatica conjungitur.

56. Quid autem existimandum de Juliani Toletani opere? A Felice quidem in ejus Vita non commemoratur, fortasse quia de saecularibus disciplinis agit. Nam Felix, de libris S. Juliani sermonem habiturus, haec praemisit: »Summam librorum ejus, quos per eum Deus ad utilitatem Ecclesiae suae deprompsit, isthinc, lector, agnosce.« Caeterum eam inscriptionem vetustissimi Codicis veram esse confirmat mentio [Col. 0883B] »Ervigii regis Gothorum, cujus tempore Julianus florebat. Hoc ipsum suadent exempla passim repetita ex »Eugenio Toletano,« qui magister fuit Juliani, et ex »Dracontio,« ab eodem »Eugenio« correcto, ex urbibus Hispaniae, »Emerita, Toleto, Caesaraugusta, ut Isidori« mentionem et multa ex eo desumpta loca praetermittam. Adde usum psalterii Gothici num. 189: »Immisit in eos muscam caninam« ex psalm. LXXVII, vers. 45.

57. Antiquitas vero Codicis comprobatur ex veteri catalogo bibliothecae Laurissanae saeculi X aut seq., membran. in-4, qui adhuc asservatur in bibliotheca Vaticano-Palatina num. 1877. Titulus litteris majusculis est: »Breviarium librorum S. Nazarii.« In hoc catalogo indicabatur jam tum Codex noster his verbis: [Col. 0883C] »Ars grammatica S. Augustini abbreviata. Item ejusdem. Item Pauli diaconi ad Karolum regem. Item S. Isidori episcopi. Item cujusdam sapientis, (Dynamium intelligi puto). Item Tatuini (sic). Item Juliani Tolotani (sic) episcopi. Item ejusdem de littera, de barbarismo, et caeteris vitiis. Ejusdem de schematibus. Ars Marii Victorini grammatici, et Althelmi de Regula metrorum et aenigmata Symposii in uno Codice.« Videntur haec omnia olim uno Codice fuisse comprehensa. Operis S. Juliani initium tunc fortasse sumebatur a pag. 126 terg., ubi nunc legitur, »Ars Juliani Tolotani episcopi.« incipit: »Partes orationis quot sunt, etc.« Sic pars secunda erit, quae nunc pag. 87 reperitur hoc titulo: [Col. 0883D] »Item Juliani episcopi Toletani de littera.« Res in idem recidit.



376 CAPUT CIV. Exemplaria mss. 13 bibliothecae Vaticano-Urbinatis describuntur. Versio Gallica Catenae Patrum. Opusculum Isidori de Coelo nondum editum. Soliloquia et Chronica interpolata. Opera varia de epactis, computo, calculo, etc. Grammatici veteres. Chronica Isidori extra Hispaniam interpolata.

1. Etsi mss. Codices, qui olim erant ducum Urbinatium, et nunc in bibliotheca Vaticana asservantur, ab Alexandro VII ad eam anno 1658, repenso cedentibus beneficio, translati, elegantia, artificio scriptionis ac picturae ornatu notiores sunt, quam vetustate, tamen non desunt inter eos qui vel antiquissimi sint, vel, si recentes quidem, nihilominus magno in pretio [Col. 0884A] habendi, quippe ex vetustioribus aliis bonae notae, aliquando etiam raris, magna cura ac diligentia descripti. Primum locum dabo versioni Gallicae cujus dam Catenae Patrum ex Isidoro et aliis: quamvis enim ejusmodi catenas et collectiones, quibus bibliotheca Vaticana in omnibus suis partibus plena est, praeterire mihi proposuerim; tamen haec ob raritatem non videbatur praetermittenda.

2. Codex 11 Urbinas, qui olim num. 42, signabatur, pergam. in fol. magno. In Inventario ita describitur. »Gotefridi de Pinkegui catena ex Patribus in quatuor Evangelia, Actus apostolorum, et Apocalypsin, ab ipso contexta, versa in Gallicam linguam.« Codex editus ab auctore anno 1321, descriptus a Petro Cameracensi 1322. Patres, quibus usus est [Col. 0884B] compilator, indicantur Augustinus, etc. »Isidorus, etc.« Exemplar elegans insignitum pictoris, imaginibus, circulo initio, minio et auro depictis, ut Urbinates Codices ornati esse solent. Dum magi munera offerunt, depingitur Virgo, puerum in manibus tenens, jam vestibus indutum, et non vagientem in cunis. De simili imagine Harduinus Comment. in Nov. Testam. loquitur. Diabolus tentans Dominum depingitur pedibus, quales sunt gallorum. Isidori nomen raro occurrit, ut pag. 76, al. 77 terg., ad cap. XIV Matthaei, hoc sensu: »Si tu haberes sapientiam Salomonis, pulchritudinem Absalonis, vires Samsonis, longam vitam Adae, etc.« In Evangelio S. Joannis crucifixio depingitur, et 377 quidem »tribus tantum clavis«: latus dextrum apertum a milite: [Col. 0884C] Deipara exanimis repraesentatur: vide not. Lazeri ad Brunon. tom. II rec. edition. omnium Operum p. 144. Post quatuor Evangelia Actus apostolorum, sed historice et sine glossis Patrum. Deinde Apocalypsis sine glossis Patrum. Godofredus de Pinkegui opus absolvit anno 1321, Petrus de Cambray scriptionem hujus voluminis absolvit anno 1322.

3. Codex 60 Urbinas, olim signatus num. 72 membran. in fol. eleganter, et litteris aureis ac versicoloribus scriptus saeculo XV. Eo continentur S. Gregorii Nazianzeni et S. Joannis Chrysostomi quaedam opera. In prima littera imago S. Gregorii depicta conspicitur. Pag. 126 Chrysostomi tractatus super psalmum L. Post homilias in laudem Pauli versus [Col. 0884D] Basilii, sive Chrysostomi in ejusdem S. Pauli laudem, »Polus terrae Paulus, etc.« Tum inscriptio, »Illustrissimi viri Damasi Romanae Ecclesiae pontificis summi in laudem apostoli Pauli egregii versus incipiunt«. Nonnullas varias lectiones excerpsi ex hoc Codice, ad editionem S. Damasi Merendae studio procuratam, a me collato.

4. Pag. 178 terg. est elogium S. Joannis Chrysostomi ex Isidoro, ex cap. 21, ut ibi dicitur, De Vir. illustr.; sed apud Grialium est cap. 19, apud alios caput 6. Desinit, »in exsilium retruserunt«. Succedit Versio Ambrosii Camaldulensis adversus vituperatores vitae monasticae, primitiae studiorum ejus, ut ex prologo patet. In hoc Codice pag. 175, in hom. 7 Joan. Chrys. de Laud. Pauli, haec legimus: »Quanta [Col. 0885A] etiam cum libertate obstruit ora impiorum? Verum nec ibi stare contentus, etiam in Hispaniam praecucurrit«. Notatur id vacare, et additur: »Nota, quod id communiter non tenetur, scilicet quod Hispaniam adierit; sed dixerat aliquando quod ire intendebat illud ut ad Romanos cap. XV patet.«

5. Codex 100 Urbinas, olim 141, membranaceus in fol., nitida scriptura, rubricis, litterisque aureis ornatus, saeculi XV circiter. Plura Isidori opera hoc Codice continentur. Rubrica: »Textus epistolarum Ysidori ad Braulionem, et Braulionis ad Ysidorum de petitione libri Etymologiarum incipiunt feliciter«. Tabula capitum librorum XXII. Liber I, de Grammatica, etc.: capita sunt 29. Lib. II, de Rethorica: cap. 21. Lib. III, de Dialectica: capita 6. [Col. 0885B] Lib. IV, de Mathematica: capita 69. Lib. V, de Medicina: capita 12. Lib. VI, 378 de Legibus, etc.: cap. 28. Lib. VII, de Chronicae vocabulo: capita 12. Lib. VIII, de ordine Scripturarum: capita 21. Lib. IX, de Deo et angelis: capita 14. Lib. X, de Ecclesia: capita 11. Lib. XI, de Linguis gentium: capita 7. Lib. XII, de quibusdam Nominibus per alphabetum. Reliqui decem libri ut decem postremi editionum.

6. In fine Etymologiarum: »Liber XXII Ysidori Etymologiarum explicit feliciter. Epistola Ysidori incipit feliciter. Cum te praestantem ingenio facundiaque, ac vario flore litterarum non nesciam, impendis tamen, etc.« Post epistolam rubrica: »Liber [Col. 0885C] XXIII Ysidori de astronomia incipit feliciter. De diebus: capitulum primum: Dies est solis, etc.« In tabula librorum id opus veluti separatum ab aliis Etymologiarum libris repraesentatur. Sunt sphaerae, sive figurae circulares, et aliae varia forma: capita numerantur 49. Caput 45 est »de nominibus maris et fluminum. In annalibus libris Patrum Tranquillus, etc.« Ultimum caput est: De partibus terrae: Nunc terrae positionem, etc.«; post verba ultima Editorum »stadiorum aestimaverunt«, additur »CCC autem in longitudine, CCti in latitudine in historiis catholicis hoc dicetur«. Sequitur figura terrae cum tribus partibus, Asia, Europa, Africa. Rubrica de Coelo: »Quaeritur, utrum unum sit coelum, an plures, etc.« quaedam quaestiones de coelo. Desinit: »omnis humani [Col. 0885D] ingenii capacitas«. Rubrica: »Liber Ysidori de astronomia et de coelo exit feliciter.« De prima illa quaestione, utrum unum sit coelum, etc., agitur in hoc libro de Natura rerum cap. 13 diversis verbis. Vide supra cap. 86, num. 5.

7. Pag. 191, rubrica: »Liber Primorum (corrige Prooemiorum) incipit feliciter. De librorum Novi ac Veteris Testamenti plenitudine, etc.« Desin., »actaque legationum.« Rubrica, »Item praefationes Novi Testamenti. Evangeliorum praedicatio, etc.« Desinit: »lignum vitae Dominum Jesum Christum.« Pag. 146 terg., rubrica: »Ortus et Vita, vel Obitus sanctorum qui in Domino praecesserunt; praefatio incipit feliciter.« In principio paginae rubrica: »Ysidorus de Obitu Patrum. Praefatio: quorumdam sanctorum, [Col. 0886A] etc. Adam protoplastus, etc.« Capita omnia Novi ac Veteris Testamenti sunt 84, ultimum »de Tito.« Cap. 70 de Jacobo Majori, ut Editi: »scripsit . . . infudit . . . sepultusque est in Achaia Marmaricha, VIII Kal. Augusti.« De Petro: »ad orientalem plagam.« De Paulo: »contra orientalem plagam.« De Matthaeo: »in montibus Persarum.« De Thoma »in Calaminia.« Capite 79 379 de Simone conjungitur divisio apostolorum: »Jacobus Hispaniam . . . Philippus Galliam.«

8. Pag. 204 tergo: »Liber Ysidori ad Orosium incipit: Domino sancto ac reverentissimo fratri Orosio Ysidorus. Quaedam notissima, etc.« Desinit: »aeternae beatitudinis refectione saturabuntur.« Sunt Allegoriae. In fine rubrica: »Liber Primorum [corrige [Col. 0886B] Allegoriarum] sancti Ysidori ad Orosium explicit feliciter. Liber Soliloquiorum beati Isidori incipit ad Orosium Patrem. Prologus Soliloquiorum incipit: Isidorus lectori salutem. Venit nuper ad manus meas quaedam caedula, quam Synonyma dicunt, cujus formula persuasit animo, etc.« Fortasse pro, »ad Orosium Patrem,« legendum, »Ad Orosium presbyterum;« sed totum hoc videtur a librario inepte repetitum ex opere praecedenti; nam Soliloquia Isidori Orosio non sunt nuncupata.

9. In dialogo praecedunt rubricae suis locis: »Homo deflens: ratio admonens«. In fine rursus: »Liber Soliloquiorum ad Orosium Patrem explicit feliciter, et caetera, finis.« Continuatur liber primus cum secundo: prope finem libri II in editis: »In coelo, [Col. 0886C] non in terra merces promittitur sanctis:« in mss., »justis,« et addit: »inter caetera quoque monita mea, scire debes quod peccatum quatuor modis perpetratur, etc.« fere ut cap. 17 lib. II Sententiarum, sed fusius. Alia adduntur quae in Isidori operibus desiderantur, de septem originalibus Adae peccatis, de Disciplina Christiana, etc. Desinunt Soliloquia: »mentem bonam pacatamque vitam«, cum rubrica jam relata. In opere plura praetermittuntur. Liber I et II sic continuantur: »frequenter peccans et lugens veniam vix meretur. Tunc erit perfectum opus tuum, si usque in finem perseveraverit [Forte, perseveraveris]. Semper considera temetipsum, homo, et scito quid sis, et ad quam rem sis in saeculo procreatus«. [Col. 0886D] Ita alia mutilata.

10. Pag. 217, rubrica: »Liber Differentiarum sancti Ysidori episcopi Yspalensis incipit: Quid inter Deum et Dominum? Inter Deum et Dominum ita quidam definierunt, etc.« Desinit: »atque exemplum humilitatis Christi«. Sunt Differentiae rerum, quae cum Editis satis consentiunt. Rubrica: »Liber Differentiarum sancti Ysidori Yspalensis episcopi exit feliciter«. Pag. 227, rubrica: »Praefatio, vel recapitulatio fidei catholicae, sive superdictio operis Ysidori Yspanensis episcopi ad Florentinam sororem suam. Sanctae sorori Florentinae Ysidorus 380 Toletanus episcopus: Quaedam, quae diversis, etc.« In aliis quoque Mss. Isidorus Toletanus perperam inscribitur. Rubrica: »Praefatio, vel recapitulatio [Col. 0887A] Ysidori exit. Liber primus Ysidori contra Judaeos incipit feliciter, etc.« Caput ultimum 63, etc. »Liber primus Ysidori contra Judaeos explicit feliciter. Prologus secundi libri, vel breviarium praecedentis libri. Quadam ex parte, etc. Liber secundus Ysidori de gentium vocatione incipit feliciter«. Caput ultimum 28: »Recapitulatio operis, etc. Liber secundus Ysidori de gentium vocatione contra Judaeos exit feliciter.«

11. Pag. 253, rubrica: »Liber Chronicorum sancti Ysidori Hispalensis episcopi ab exordio mundi usque ad Heraclii imperium, et Sisebuti regis Gothorum principatum, qui regnaverunt circa annum Domini 600 ab initio mundi 4060 incipit. Prologus Ysidori incipit feliciter. Brevem seriem temporum per [Col. 0887B] generationes, etc.« Ibi: »Horum nos temporum summam ab exordio mundi usque ad Augusti Heraclii imperium, et Sisebuti regis Gothorum principatum, etc.« Prologus desinit: »hominem primum Adam«. Sed ad verba: »cognoscatur. Sex diebus rerum omnium creaturam Deus formavit«, margini adjicitur: »Prima saeculi aetas de creatione rerum.«

12. In rebus antiquis ante Christum natum satis consentit chronico edito: quaedam contrahit, ut prope finem quintae aetatis: »Cicero laude oratoria clarus habetur. Cleopatra ann. I, quia cujus tertio ejus [Forte, ann. XI, cujus tertio] anno Julius Caesar sumit imperium. Sexta aetas, Caius Junus Caesar regnavit ann. V. Hic primum Romanorum singularem obtinuit principatum: a quo esse Caesares [Col. 0887C] appellati sunt, abhinc sequuntur imperatores. Octavianus regn. Augustus LXI,« supra eadem manu, al. LI. Deinceps in imperatoribus primis nonnulla adduntur, nonnulla omittuntur. De Nerone pauca sunt. Adjiciuntur Galba, Otto, Vitellius, omissi in Editis. Ita: »Post Neronem Galba regn. mensibus IV, occisus est in foro Romae. Otto regn. diebus CCV, vixit annos XXXIV, ipse se interfecit in Italia apud Hebraicum. Vitellius regn. mensibus VIII, vixit ann. LIIII, occisus est a Vespasiani ducibus«. De Constantino: »reperta est. Cumque bellum in Persas moliretur, in villa publica juxta Nicomediam dispositam bene rempublicam filiis tradens, diem obiit: vixit LXVI.« Alia omittit. In Juliano: »crucis apparuit signum. Dum per vasta deserti incautius evagatur, ab obvio quodam [Col. 0887D] hostium equite cto [Forte, contrario vel conto] ictus interiit. 381 Vixit ann. XXX.

13. Multa variant in his et seqq. imperatoribus. De Justiniano: »Eodem tempore passa est a divina indignatione Pompeiopolis misit [Forte, misera]; scissa enim est terra a terrae motu, et obrutum est medium civitatis cum habitatoribus, et erant subtus terram a terraemotu, et voces eorum audiebantur clamantium, ut sibi misericordiam praestaretur, et multa donavit imperator ad deducendos juvenes [Forte, viventes].« Res Hispanicae aut omittuntur, aut contrahuntur; ut »Mauricius regn. ann. XXI. Suevi a Leovigildo ab optentis (sic) Gothis subjiciuntur. Gothi, Recaredo innitente, ad fidem catholicam revertuntur. S. Gregorius [Col. 0888A] insignis habetur. Eodem anno legationem funguntur Avares, etc.« Compilator, vel interpolator praecipue res imperatorum persequitur. S. Hermenegildi non fit mentio.

14. Post multa de Phoca sic desinit: »Inito bello, vincit gratia Christi tyrannum. Vulgus autem hunc comprehensum interfecerunt, et igne apud Boi cremaverunt.« Rubrica: »Liber chronicorum, sive de temporibus sancti Isidori archiepiscopi Hispalensis explicit.« Caetera quae sequuntur alius scripsit usque ad finem libri. »Eraclius imperavit XXXI annis: Ingressus ergo regalia, coronatus est, etc.« Fuse historia imperatorum contexitur usque ad Michaelem: »Michael piissimus, etc., et obsessam Adrianopolim cepit.« Post hunc reges Longobardi [Col. 0888B] breviter perstringuntur, ut puto, ab alio continuatore, ita: »Alboinus decimus rex Longobardorum regn. primus in Italia super Longobardos ann. III et mens. VI. Quando obiit, erat indictio IV anno dominico DLXVIII, etc. Berengarius rex post mortem Caroli, etc.« Hic et seqq. uberius aliquanto enarrantur. Ultimus: »postea regnavit Henricus filius ejus ann. VI. Deinde veniens Romam ann. MXLVI, et facto concilio causa simoniacae haeresis deposuit Joannem papam cognomento Gratianum [lego Gregorium]. Qui succedens venerabilis PP. Clemens, praefatoque regi tribuens coronam, regnavit ann. VIX et mortuus est ann. MLV. Finis.« Rubrica: »Chronica alia ab Heraclio usque ad finem libri explicit feliciter.«

[Col. 0888C] 15. Pag. 273, rubrica: »Liber Prosperi de Vita contemplativa incipit feliciter. Hic Prosper dicitur fuisse notarius sancti Leonis papae. Claruit autem circa annos CCCC quinquaginta octo.« Praefatio, et tres libri. In fine, »Liber tertius Prosperi de Vita contemplativa exit feliciter.« Jam saepe notatum hos libros non Prosperi esse, sed 382 Juliani Pomerii. Nihil aliud in hoc Codice pulchro; neque dicitur a quo scriptus. Post tabulam initio est circulus magnus cum decem minoribus aliis circulis, quibus opera contenta indicantur. In principio Etymologiarum inter alios ornatus est stemma pontificium domus Urbinatis, sed sine litteris F. R., aut F. D., quae alibi occurrunt. Librarius saepe utitur numeris Arabicis. In circulis indicantur decem opera: quia Astronomiae [Col. 0888D] liber, sive de Natura rerum, pro diverso opere ab Etymologiis ponitur: qui in ipso contextu dicitur esse liber XXIII Etymologiarum, ut jam animadverti.

16. Codex 105 Urbinas, olim 146 in fol. membranaceus, saeculi XV, ut videtur: ornatus picturis aureis minio descriptis, circulo initio: »Sermones Aymonis viri doctissimi atque sanctissimi.« Initio imago Aymonis cum mitra et baculo. Prima »homilia in Evangelium: Erunt signa, etc.« Ultima in Evangelium Lucae: »Sint lumbi vestri praecincti: Luxuria virorum in lumbis, mulierum vero in umbilico ventris est, etc. Explicit liber Homiliarum doctoris Aymonis.«

17. Sequuntur quaedam sententiae ex Gregorio et [Col. 0889A] Ysidoro. Prima sine titulo: »Sicut fasciculi lignorum ad combustionem,« ex cap. 32 lib. I Sent., ubi Isidorus ex Gregorio plura sumit. Nominatur »Ysidorus« ad hanc sententiam. »Isaac apud alienam gentem puteos fodit, etc.,« ex Comment. Genesis, cap. 22, sed non omnino iisdem verbis. Codex desinit: »Jesus, Deo gratias amen.« Descriptus est post S. Bernardini tempora. Adest stemma ducum Urbinatium, additis insignibus pontificiis cum litteris F. D. ex utraque parte, forte, ut indicetur Federicus dux, ut alibi in simili stemmate, quod in aliis Codicibus apparet, depictis duabus aquilis, sed aliquando sine pontificiae dignitatis symbolo.

18. Codex 106 Urbinas olim 156, vel 159, membr. in fol. cum figuris et picturis, et initio circulari figura, [Col. 0889B] et ducum Urbinatium stemmate pontificio. In circulo epigraphe: »In hoc Codice continentur libri III Ugonis et Heriani de immortali Deo, et Hesidori Hispaniensis episcopi de summo Bono libri III. Prologus Ugonis et Heriani de immortali Deo feliciter incipit: Moyses quondam, etc.« Pag. 120, rubrica: »De sancto immortali Deo Hugonis Etheriani liber: Memorandarum virtutum Alexandri papae tertii, et magni imperatoris Manuelis, Latine atque Graece Constantinopoli editus explicit.« Sequuntur epistolae Hugonis ad Alexandrum pont., Alexandri 383 ad Hugonem, Hugonis ad Aimericum Antioch. patriarcham, hujus ad Hugonem, qua mittit »cupam unam argenteam,« qua biberet. Epistola papae Lucii consolatoria de Obitu magistri Hugonis ad fratrem ejus. [Col. 0889C] Liber hic Ugonis editus est, hoc est, scriptus Constantinopoli Graece et Latine, ut ex nota in fine.

19. Pag. 126, rubrica: »Praefatio S. Hisidori Hispaniensis episcopi in libro de summo Bono incipit: Domino sancto meritisque beato fratri Masoni episcopo Ysidorus episc., etc.« In hac epistola legitur, »Nicerio, etc., aut antiquior, aut potior exstat auctoritas. Data sub die pridie Kal. Martii, anno tertio regnante D. N. gloriosiss, Witterico rege. Explicit prologus. Incipiunt capitula libri primi.« Tabula quindecim tantum capita libri primi exhibet. Plura sub uno titulo comprehenduntur, et quaedam omittuntur. Deficit hic liber I, »et exterriti purgabuntur, cap. penult., prope finem. Pag. 149, rubrica: »Incipit liber secundus Sententiarum S. Ysidori. [Col. 0889D] Praecedit Tabula capitum 41. Ultimum de abstinentia, quod apud Breulium numeratur 44. Desinit lib. II, ut Editi: »sed etiam periculum exhibet.« Addit quosdam versiculos barbaros et mendosos: »Suscipe, lector,« etc. Lib. III indicat capita 65. In textu cap. ultimum 68. Desin., »non quos coelestis aula laetificando includit. Explicit. liber Sententiarum sancti Hisidori Hispaniensis episcopi: Deo gratias. Amen.«

20. Codex 290 Urbinas membranaceus in fol. saeculi XI circiter, charactere Gallico, seu Romano cursivo. Quaedam astronomica et astrologica miscellanea, et anonyma. Pag. 3, »Pet. Osiris Micipso regi salutem. De his quae a me ad humanae vitae cautelam inventa sunt, etc. Ibidem [Col. 0890A] terg., »Rem. Favii [lego Fanii]. De ponderibus et mensuris:

Pondera Paeoniis veterum memorata libellis.«
In tabula epactarum et indictionum, quae procedit ab anno 988 ad annum 1234, manu recentiori quaedam facta enarrantur.

21. Ad annum 1095 fit mentio Aldeberti depositi, cui successit Wecelinus archiepiscopus (puto Coloniensis). Ad annum 1000, Ordinatio Heriberti archiepiscopi. Ad annum 1049, »Hic jacta sunt fundamenta nostri monasterii.« Ad annum 1033, ordinatio abbatis Tegenonis. Refertur successio abbatum et monasteriorum usque ad annum 1179, quo desinunt notationes secundae manus. Opus fortasse factum anno 988. Pag. 12, »Computus Herimanni [Col. 0890B] secundum naturam, cur lunae aetas computo nostro persaepe non conveniat.«

384 22. Pag. 30 seqq., »De numero digitorum, sive de ratione numerandi per digitos, cum figuris.« Pag. 31, versus de mensibus per tetrasticha: »Hic jam mensis,« etc. Monosticha de mensibus. »Primus Romanas.« Versus de signis: »Primus adest aries.« Versus de sphera: »Ad Boreae partes,« Ausonio hi tribuuntur. Versus de signis et mensibus: »Principium Jani.« Versus de septimana: »Prima dies Phoebi.« Opus de divisionibus temporum: »Divisiones temporum quot sunt?« Pag. 44 rubrica: »Incipit sententia sancti Augustini et Isidori in laude computi: Isidorus in laude computi; Ratio numerorum, etc.« Ex cap. 4, lib. III. Etymol. Pag. 51 [Col. 0890C] terg., sine titulo: »Cum fratribus adolescentioribus nostris quaedam calculatoriae artis rudimenta communi sermone explicare coepissem, etc.;« post prologum rubrica: »Incipit libellus calculatoriae artis Helprici: Annus solaris, ut majorum constat solertia, etc.« Sunt capita 38; in cap. 38, qui est epilogus: »nonnunquam vasa fictilia tanto solent esse utiliora, quanto viliora, etc., sciat autem, quisquis ista fastidierit, non sibi esse dicta, sed his tantum qui majora adhuc penetrare nesciunt.«

23. Pag. 64. Tabula epactarum cum nominibus archiep. Trevirensium usque ad ann. 1098. Pag. 64, terg., tabula epactarum cum nominibus archiepiscoporum Coloniensium.

[Col. 0890D] 24. Codex 307 Urbinas, al. 529, membranaceus saeculi XV, cum figuris et picturis ex auro. Stemma non est ducum Urbinatium. Inter pueros, qui prima pag. pinguntur, quidam pulsat instrumentum musicum simile nostro biolin, aut Italice biolino. Rubrica: Nonii Marcelli peripatetici Tuburginensis de compendiosa doctrina per litteras ad filium incipit feliciter. Serium est taedium et odium, etc. Prima littera exhibet imaginem Nonii Marcelli. Desinit, in Affranio et viris vetustissimis scriptoribus. Editi, et juris vetustissimis.

25. Pag. 146, rubrica: Festi Pompeii abbreviatio de verborum significatione incipit feliciter. Augustus locus, etc. Imago Festi in prima littera. Pag. 209, rubrica: Vocabula delecta ex Servio grammatico super Aeneida per Guarinum Veronensem: Abjurare est, etc., [Col. 0891A] per alphabetum. Pag. 264, rubrica: De nominibus ponderum et instrumentorum ad ponderandum secundum Isidorum. Trutina est gemina ponderum lanx, etc., ex lib. XVI Etym. cap. 24. Sequuntur alia de mensuris, etc., ex cap. 25.

26. Codex 308 Urbinas, al. 530, membranaceus nitidus, picturis 385 et imaginibus ex auro et minio ornatus cum stemmate pontificio familiae ducum Urbinatium. Intra circulum primum: »Nonius Marcellus de compendiosa doctrina;« recentiori manu notatum, »Non est Nonius, sed Diomedes de oratione, etc.« In prima pagina pingitur ludi magister, alibi pueros docens e cathedra, alibi pueri cujusdam ex alterius humeris pendentis nates verberans: pedes ejus qui punitur ab aliis pueris comprimuntur. Ludi magister manu [Col. 0891B] tollit scuticam manubrio ligneo et tribus funiculis. Incipit opus: »Artem merae Latinitatis, etc.« Sunt tres libri. Desinit, »legentium gratum testimonium, si non laboris, certe simplicitatis, consecuturum.«

27. Pag. 124 terg., sine titulo: »Domino meo Enchiesio [alii, Eucherio] episcopo Agretius S. D. Libellum Capri, etc., servare possumus. Vale memor nostri, et praesidium meum. Agroetius, cum Latine scribis, per diphthongon scribendum, non, ut quidam putant, per y Agrytius. Triceni de Tricentis, etc.« Desinit, »supplicia de tormentis dicimus et de precibus divinis.« Finis. Legesis, cap. 56.

28. Pag. 150 terg., rubrica: »Schola Albini grammatici de grammatica, etc. Fuerunt in schola Albini magistri discipuli duo, unus Abstemius ex Macerate in Flaminia [Col. 0891C] oppido, alter vero Zolphus Pergulanus, etc. »Est dialogus inter hos tres. Pag. 192, rubrica: »Nonii Marcelli Peripatetici de indiscretis generibus per litteras alphabeti feliciter incipit ad filium: Angiportus masculini generis, et apud multos neutri.« Desin. »ortus, pictus, figura.« Versus rubri:

Ista lubens, aevo quanquam peritura, notavit,
   Ut scires Golphum, dux Federice, tuum.
Nam monumenta tui majora in pectore servat
   Non annis, ullo non moritura situ, etc.
Fortasse hic Golphus auctor est dialogi inter ipsum, Albinum et Abstemium.

29. Codex 382 Urbinas, al. 606, nitidus, cum picturis ex auro ornatus, etc. Stemna non videtur esse ducum Urbinatium. In circulo magno et aliis minoribus [Col. 0891D] legitur: »In hoc ornatissimo Codice continentur opera in circulis annotata. Eusebius de temporibus. Marcellinus de temporibus. Matthaeus de temporibus. Hieronymus de Vir. illustr. Gennadius de Vir. illustr. Dialphonsus [lege D. Alphonsus] de Vir. illustr. Isidorus de Vir. illustr, Isidorus de Obitu sanctorum.«

30. Pag. 1 »Incipit Chronica Eusebii: Hieronymi cum superadditis Prosperi. Adjuratio Hieronymi; Adjuro te, quicunque hoc descripseris 386 libros per D. N. J. C., et gloriosum ejus adventum, in quo veniet judicare vivos et mortuos, ut conferas quod scripseris, et emendes ad exemplaria ea de quibus scripseris diligenter. Et hoc adjurationis genus similiter transcribas et transferas in eum Codicem quem descripseris.« Confer Prolegomena Sedulii et [Col. 0892A] dicta supra cap. 87 ex epistola Hieronymi ad Lucinium Baeticum. Desinit anno mundi 5646, »Valentiniano VI et Nono (sic) consulibus. Explicit Chronica Eusebii, Hieronymi et Prosperi.« Pag. 82, rubrica: »Item quae ex Chronica Marcellini defloravimus: Incipit prooemium ejusdem: Post mirandum opus, etc. Theodosius Hispanus, etc.« Desinit: »accepit magisterium. Collectio omnium annorum, etc.« Pag. 90, Matthaei Palmerii Florentini de temporibus, etc.« Desinit anno 1448. Pag. 142,« Divi Hier. de Vir. illustr. liber: Hortaris. Ejusdem de decem doctoribus, etc.« (Falso Hieronymo affictus). Pag. 158 terg., rubrica: »Gennadii Massiliensis episcopi (sic) de illustr. Vir. liber.« Ultimum caput de Joanne presbytero Antiochiae parochiae.

[Col. 0892B] 31. Pag. 167 terg., rubrica: »Isidori Hispalensis archiepiscopi de illustribus Viris incipit feliciter: Quamvis superius, etc.,« ut apud Grialium. Ordo idem, sed post Victorinum ms. »Eucherius episc. Franciae, etc.« Post Eusebium ms. »Sedulius presbyter grammaticae peritiae, etc.« Iterum post Joannem: »Sedulius presbyter edidit, etc.« Post Fulgentium. »De Rucerio episcopo. Rucerius episcopus elegans, etc.« Hic est Eucherius in edito Grialii. Ultimum caput est »de Isidoro episcopo.« Ad marg. rubrica: »Braulio ep. Caesaraug. hanc Isidori vitam composuit.« In fine hujus Vitae: Isidori de Vir. illustr. liber finit. Ildefonsi Tolet. arch. liber de ill. Vir. incipit. Praefatio: Virorum annotationem, etc.« Capita sunt 14 ut apud Grialium: »Gregorius papa, etc.:« tres ultimi Eugenius, [Col. 0892C] Braulio, Eugenius alter. Sequitur rubrica. »De Ildefonso episcopo: Ildefonsus memoria, etc.,« sine nomine auctoris, sive Juliani, sive Felicis. In fine Vitae Ildefonsi: »Finit Ildefonsi episcopi de Vir. illustr. liber.«

32. Ibidem: »Isidori Hispalensis episcopi de Ortu, Vita et Obitu sanctorum Patrum, qui in Veteri ac Novo Testamento virtutibus claruerunt, liber incipit. Praefatio: Quorumdam, etc.,« tabula capitum. Ordo, ut apud Breulium: in Ms. »Dan, Isachar.« Breul., »Isachar, Dan.« Ms. »Jonas, Michaeas, Naum:« in Breul., »Azarias, Helias, Elisaeus, Zacharias (repetiti). Tobias.« Ms. »Judith. Finis Vitarum 387 sanctorum Veteris Testamenti. Sequitur de his qui in Novo Testamento [Col. 0892D] fuere, Zacharias, etc.« Breul., »Judith, Machabaei, Zacharias, etc.« In hoc codice: »Jacobus, qui interpretatur supplantator, filius Zebedei, frater Joannis, quartus in ordine, atque Hispaniae et occidentalibus locis Evangelium praedicavit, et in occasu mundi luce praedicationis effulsit. Hic in Marmarica Achiae ab Herode tetrarcha gladio caesus occubuit, ibidemque sepultus est.«

33. Post librum de Ortu et Obitu Patrum pag. 186 rubrica: »Incipit liber chronicorum Isidori Hispalensis episcopi, etc.,« ut dictum cap. 78. Sequitur tabula titulorum, ut in Cod. 392, al. 609, post prologum, ubi legitur »Hieronymus chronicorum« sine »presbyter.« Post tabulam: »Incipit prima aetas, etc. Sex diebus, etc., ad similitudinem suam primum [Col. 0893A] Adam.« Rubrica: »De Adam, etc.« Postea »Hic incipit sexta saeculi aetas, cum qua currit et septima, etc.,« ut incipit Chronicon idem apud Schelstratium. In Valentiniano: »permanebant, licet neglecta essent,« ut apud Schelstratium. In Tiberio, »vastantur: et ipse martyrio coronatur (de S. Hermenegildo).« Desinit: »Eradius, etc. (pro Eraclius). Hujus imperatoris temporibus usque ad decimum quartum imperii sui annum, et Lotharii gloriosissimi Francorum principis XL regni sui anno multa reipublicae ubi pene a diversis gentibus dispendia illata fuerunt, etc. Fiunt igitur ab exordio mundi usque ad quintum Eradii (lege Eraclii) imperatoris annum, et quartum religiosi principis Sisebuti anni V DCCCXX. Explicit liber Chronicorum sancti Isidori Hispalensis [Col. 0893B] archiepiscopi.« Vides, interpolatorem Francum esse. Apud Schelstratium quoque eadem de Lothario verba proferuntur.

34. Sequuntur in eodem Codice Chronica Bedae: »Adam annorum centum triginta genuit Seth, etc.« Ibi sub Mauritio fuse de martyrio S. Hermenegildi, et de Leandro »Hispalitano« episcopo, qui ipsum docuerat. Desinit, »mereatur accipere palmam.« Observa, in circulis primae paginae non includi Chronica Isidori et Bedae, quae tamen eodem charactere sunt descripta.

35. Codex 392 Urbinas, al. 609, sub quo numero Schelstratius Chronicon Isidori produxit, membranaceus in fol. parvo, charactere magno et nitido, picturis aureis, versicoloribus figuris, vario ornatu, [Col. 0893C] et stemmate pontificio Federici ducis Urbinatium insignitus. Initio index contentorum in Codice intra figuram quadram 388 oblongam. Primum opus est Chronicon Isidori, quale nuper descripsi ex Codice 382, al. 606.

36. Pag. 36, rubrica: »Isidori Hispalensis episcopi de Ortu, Vita et Obitu sanctorum Patrum qui in Veteri ac Novo Testamento virtutibus claruerunt, liber incipit. Praefatio: Quorumdam sanctorum, etc.« Tabula et ordo capitum, ut in Codice 382. Caput de Jacobo, ut in eodem Codice 382. De Jacobo Minore in utroque Codice: »certatim cuperent attingere populi. Hic duodecim tribubus, quae sunt in dispersione gentium, epistolam scribit. Qui dum in Hierusalem, [Col. 0893D] etc.« Consentiunt haec duo exemplaria in hoc etiam opere.

37. Sequitur opusculum Hieronymo in aliis quoque Mss. affictum de XII Doctoribus: »Vis nunc, Evagri mi frater, etc.« Pag. 81. Computatio quaedam annorum per epochas: »Anno a constitutione mundi peracto V CLXXXXIV. Natus est D. J. C.« Fit mentio anni Christi 409. Pag. 85 tergo, rubrica: »Extractiones ex Papia: »Aetas proprie dicitur, etc.« Breve Chronicon usque ad Conradum imperatorem et Henricum Minorem. Pag. 94 aliud Chronicon, vel potius historia: »Regnum saeculi hujus bellis acquiritur, etc.« Ibid., »Cujus (Salomonis) tempore a Latinis condita est Alba, quae modo destructa est a Romanis, quando imperator Theutonicus maximam [Col. 0894A] de Romanis fecit caedam in monte Porco, propter haeresim papae.« Ab aliquo schismatico id scriptum puto saeculo XII tempore Alexandri III. Contexitur quaedam historia de diversis regnis et imperiis, quae desinit: »Titus succedit duobus annis: qui suo fratri Domitiano imperium reliquit. Rufus videt PRESIDET.« Sequitur rubrica: »De laudibus Victorini Feltrensis: Illud verissime referre me puto, etc.«

38. Pag. 106 terg., rubrica: »Incipit Epitoma divi Titi Livii Patavini: Adventus Aeneae in Italiam, etc.« Est breviarium librorum 140, continenter sibi succedentium; desinit: »Laudatur a Caesare Augusto vitrico, et supremis illius funeribus plures honores dedit.«

39. Pag. 217, »Liber Augustalis Benvenuti de [Col. 0894B] Imola ad march. Estensem Albertum.« Ibid.: »Phocas, etc., qui primus obtinuit, quod Romana Ecclesia caput esset Ecclesiarum, cum prius Constantinopolitana se nominaret.« Sequitur Catalogus pontificum et imperatorum: pontificum usque ad Pium secundum, imperatorum usque ad Federicum tertium. In fine: »Manu Matthaei de Vulterris.« Hic est exscriptor libri.

389 40. Liber de Ortu et Obitu Patrum in Veteri Testamento satis concinit cum Breulio in utroque relato Codice 382 et 392, sed in utroque deest postremum caput de Machabaeis. Desunt etiam capita, in Breulio duplicata, de Helia, Heliseo, Zacharia, etc. In Novo Testamento de B. V. Maria finit uterque Ms.: »cum tamen reperiatur sepulcrum.« Forte deest [Col. 0894C] non. De Petro, ut Breulius, »ad Orientalem plagam, etc.« De Paulo »trigesimo sexto, etc.« Breulius »trigesimo septimo.« De Joanne: »Joannes, qui interpretatur gratia, apostolus et evangelista, etc.« Sic uterque Ms. »Philippus, qui interpretatur os lampadis, a Bethsaida, etc.« De eod., »Cadaver simul cum filiabus suis ibidem requiescit. Thomas, qui interpretatur abyssus, etc. In Calamina civitate, etc.«

41. Ita de nonnullis aliis apostolis additur interpretatio. »Jacobus Alphei episcopus Jerosolymorum, etc., propter ejus necem, etc. Mathias de LXXII, etc., cui data praedicatio Evangelii in Judaea.« In divisione apostolorum: »Jacobus Hispaniam, Philippus Galilaeam.« Sic uterque Ms. Sed prius de [Col. 0894D] Philippo dictum fuerat, »Gallis praedicat Christum.« De Thimotheo: »patre Graeco, id est, Atheniense.« Breul. »id est, Ethnico.« De Tito: »quem ad instruendas Ecclesias reliquit apostolus Cretae.« Breul., »quem ad struendas Cretae Ecclesias praefatus reliquit apostolus.« Pleraque alia eadem sunt in his Mss., et Breulio. Locus sepulturae Matthaei in utroque Ms. dicitur: »Requiescit in uno ex montibus Parthorum.«

42. Codex 479 Urbinas, olim 140, chartaceus, in fol. Primus titulus: »Isidorus Etymologiarum.« Tabula librorum XX rubris litteris: »Incipit epistola Ysidori episcopi ad Braulionem episcopum, etc. Notae vulgo epistolae. Rubrica: »Incipit liber Ysidori Spanensis episcopi ad Braulionem Cesargusanctum [Col. 0895A] episcopum.« Supra »Spanensis, al. Spalensis,« et mox al., »Caesaraugustanum. En tibi, etc.« Tabula capitum libri I, etc. Ordo librorum ut in Editis. Est liber decimus. In fine: »ignis ardore siccetur: Explicit liber XX Etymologiarum Ysidori Junioris Spalensis episcopi: Finito libro, sit laus et gloria Christo. Amen. Explicit: hoc totum fac, Christe rex, mihi notum.«

43. Codex 585 Urbinas ex pergam. in 8o magno Psalterium, sive Breviarium, saeculi XIV ut alicubi scriptum lego, sed, ut ego puto, saeculi XI charactere Longobardico, aut Beneventano, ut vocant, litteris initialibus aureis et magnis, aliquando totam 390 paginam implentibus, ornatum. Initio rubrica: »Incipit Chronica Isidori de saeculi temporibus: Prima [Col. 0895B] est hujus mundi aetas ab Adam, etc.« Desinit: »Eraclius XVI V DCC LXXV. Hujus (quinto anno) et quarto religiosissimi principis Sisebuti Judaei in Hispania Christiani efficiuntur. V. DCCCXXIIII. Residuum sextae aetatis tempus et (sic) Deo soli est cognitum. Hucusque Ysidorus.« Quaedam in hoc brevi Chronico a manu interpolatoris monachi, ut videtur, interseruntur primo charactere, ut sub Justiniano »S. Benedictus splenduit.« Sub Mauritio: »Romae Gregorius claruit.« Chronicon fortasse est desumptum ex fusiori chronico Isidori, initio quaedam praemittuntur de mundi aetatibus, quae ab utroque Chronico absunt.

44. Clarius tamen Chronicon hujus breviarii congruit chronico Etymologiarum, quibusdam exceptis, quae interpolantur. Continuatur Chronicon eadem [Col. 0895C] manu cum rubrica: »Hinc ex aliis Ystoriis:« usque ad saeculum XI, et ad Urbanum papam et Paschalem, quorum anni non numerantur. Sequitur rubrica: »Incipit Catalogus abbatum monasterii Casinensis:« qui in Inventario temere S. Isidoro ascribitur, in Ms. est anonymus, et protrahitur ad saeculum XI. Initium est: »S. Benedictus primus abbas et fundator Casinensis coenobii. Constantinus abbas.« Desin. Desiderius abbas, qui et Victor papa, sedit annis XXIX. III. IV, dies XXIV. Olerisius abbas et cardinalis sedit annis . . . . . « Hoc ergo tempore saeculo XI exeunte exaratum fuit hoc Breviarium Casinense. Accedit tabula Epactarum ab anno 1000 ad annum 1244, annotatis quibusdam factis historicis, sed solum usque ad annum [Col. 0895D] 1167. Deinde succedit calendarium.

45. Ante psalterium picta est imago Deiparae, puerum veste indutum manu et gremio tenentis, et subtus monachus stans et orans. Post cantica rubrica: »Hymnus Sisebuti regis: Te Deum laudamus, etc., non confundar in aeternum:« de quo infra. Post pauca alia: »Fides catholica S. Athanasii episcopi Alexandrini: Quicunque, etc.« Sequitur Hymnarium. In Assumptione S. Mariae sine nomine auctoris »Quis possit amplo famine praepotens, etc.,« qui alicubi S. Ambrosio ascribitur. In orationibus de S. Jacobo Majori oratio breviarii, sed desinit: »et secura deserviat. Post orationes rubrica: »Incipit BREVIARIUM, sive ordo officiorum.« Scilicet ordo recitandi, ut in alio simili Breviario Beneventano bibliothecae [Col. 0896A] veteris 391 Vat. 4928 observavi, ex quo ordine Breviarii nomen toti officio mox impositum creditur. Post hoc Breviarium sunt capitula ex Evangeliis cum homiliis sanctorum et quaedam alia ad officium pertinentia.

46. Sequitur effigies Christi quatuor clavis affixi cruci, et femoralibus cooperti. Adduntur quidam hymni in festo »S. Dominici confessoris (puto Loricati). Ad Domini praeconium Dominicum qui colimus, etc.« In festo S. Nicolai episcopi: »Ecce dies rediit jubili;« in festo S. Sabinae, »Praebe, Christe, canentibus, etc.« In natali SS. Martyrum Rufini, et Cesidii:

Aeterne rex altissime,
Donum dona laetitiae, etc.

[Col. 0896B] 47. De hymno, »Te Deum laudamus,« qui regi Sisebuto in hoc Breviario tribuitur, plures inscriptiones e mss. Codicibus proferuntur in notis ad Hymnarium Ven. cardinalis Thomasii tom. III editionis Vezzosii, pag. 614 seq., et inter alias haec: »Ymnum S. Sisebuti,« ex Codice basilicae Vaticanae num. 11. Nostri bibliographi, cum de rege Sisebuto agunt, hujus celeberrimi hymni non meminerunt: neque facile quidem adducar, ut ex uno vel altero Codice auctorem eum regem credam celeberrimi hymni, qui alibi S. Abundio ascribitur, plerumque SS. Ambrosio et Augustino.

48. Alioquin absurdum non esset cogitare potuisse hunc hymnum a Sisebuto nostro componi: quippe qui, ut ait S. Isidorus in epistola dedicatoria libri de Natura rerum, »praestabat ingenio, facundiaque, [Col. 0896C] ac vario litterarum flore:« et hoc ipsum opera ejus demonstrant, a Florezio edita tom. VII Hisp. sacr., in quibus etiam pietatem regis animumque studiis ecclesiasticis addictum cernere licet. Quaedam Latinitatis vitia, quae apparent, partim saeculi illius sunt, partim librariorum: nam perperam descripta esse constat, ut observavi cap. 76.

49. Codex 1504 Urbinas, olim 142, papyraceus in 4o parvo. Rubrica: »Incipit liber Isidori de summo Bono.« In fine tabulae libri tertii: »Scripti per me Fr. Antonium de la Villa de Pinelio (vel Prinelio). 1432.« Post caput 51, »De exitu, quod ultimum est in tabula,« et desinit, »coelestis aula beatificandos includit,« additur rubrica: »De gehenna caput ultimum: [Col. 0896D] Duplex damnatorum poena, etc.,« quod est caput 31 libri I in Editis: quo etiam loco in hoc Cod. reperitur. Sequitur rubrica: »Examen cujusdam episcopi, male et pessime 392 viventis cum Deo, et de maxima sua ingratitudine erga Deum, et de quadam gratia obtenta per B. Virginem Mariam: apud Civitatem Merbeburgensem, etc.« Historia haec est de Udone archiepiscopo damnato: cui vox coelestis insonabat: »Udo, fac finem ludo, quia satis lusisti, Udo.« Quae historia jam typis edita est. Pag. 130, rubrica: »Incipit liber Differentiarum S. Isidori Ispaniensis episcopi: Inter Deum et Dominum, etc.« Desinit: »exemplum humilitatis Christi.« Ordo ut apud Breulium, sed plurima occurrunt menda. In Inventario et Catalogo, pag. 62, indicatur liber de ecclesiasticis Dogmatibus: [Col. 0897A] sed ibi solum exstat tabula capitum, et initium libri tertii Sententiarum, ut dixi cap. 83.



CAPUT CV. Codices mss. 18 bibliothecae Vaticanae Ottobonianae describuntur. Fragmentum Isidori de numeris. Concilium de Paschate celebrando. Isidori Differentiae catholicae fidei. Fabula de Carolo Magno, ecclesiam S. Jacobi in Hispania instaurante. Etymologiae in nonnullis exemplaribus Sisebuto nuncupatae. Imagines scriptorum in primis operum litteris appingi solitae.

1. Ea pars bibliothecae Vaticanae, quae Ottoboniana dicitur, tum plurimis allis libris, undique collectis, instructa est, tum multis qui olim Petri Bembi, aliis qui Alberti Pii Carpensis, deinde Augustini Steuchi, Marcelli Cervini, Guilielmi Sirleti, Ascanii Columnae, [Col. 0897B] ac denique bibliothecae Altempsianae fuerant, nonnullis etiam, qui ad Christinam Suecorum reginam pertinuerant. Eos omnes Codices ex Ottoboniano patrimonio aere comparatos, aliosque e sua bibliotheca selectos Benedictus XIV anno 1749 Vaticanae addixit, ut videri potest tom. I Anecdot. Roman. eminentiss. Borgiae, pag. 65, et apud Tiraboschium tom. VII Litterat. Ital. part. I, lib. I, c. 5. Brevem historiam bibliothecae Ottobonianae a prima ejus origine Constantinus Ruggierius contexuit, quam ms. doctissimus praesul Joseph Reggius servat.

2. Codex 6 Ottobonianus membranaceus in 8 saeculi X ut videtur. Miscellanea. Primo »De eo quod quatuor modis judicat Deus omnipotens peccatum: Initium omnis peccati superbia est, etc.« Ita alii [Col. 0897C] 393 tituli de peccatis et aliae sententiae. Citantur Hieronymus, Augustinus, Hesidorus, sive Esidorus, Origines, Vitae Patrum, Gregorius. Secundo pag. 9 terg. »Incipit ordo, qualiter episcopus, vel presbyter praeparare se debeant ad divina officia,« ut dixi cap. 84. Tertio expositio missae, de qua eod. cap. Quarto de astronomia: opus mutilum initio: ibi »Isidorus de aere: Aer est omne quod inani simile, vitalem hunc spiritum fundit infra lunam.« Sic alia ex Isidoro. In fine: »Finit liber Bedae de Natura rerum. Incipit ejusdem de Natura temporum: Tempora momentis, horis, diebus, etc.« Ibid. »Cursus et ordo temporum. Prima ergo aetas, etc. Sexta aetas continet annos praeteritos DCCIII.« Ibid. »Ermenegildus rex Gothorum martyrio coronatur.« Desin. »Leo ann. III. Tiberius dehinc [Col. 0897D] quintum agit annum, etc. Explicit breviarium Bedae de temporibus.« Quinto varia de epactis. Versus de signis, etc., de mensibus: quae omnia passim in Mss. occurrunt. Ibid., pag. 25, cap. hujus operis 66. »Versus ventorum: Quatuor a quadro, etc.« Desin. »ore camoenae,« ut cap. 37 libri de Natura rerum Isidori, de quibus vide cap. 76.

3. Sexto pag. 25 terg., rubrica: »De numero Ysidori episcopi: Arithmetica est disciplina numerorum.« Haec constant ex primis capitibus lib. III Etymol. Septimo pag. 26, rubrica: »Item de numero Ysidori. Cardinales sunt numeri, etc. . . dupliciter, tripliciter;« quod inter fragmenta Etymologiarum referri potest. Octavo pag. 27, Nomina regum Latinorum: »Janus, Saturnus, etc.« Nomina imperatorum, [Col. 0898A] Nomina regum Logobardorum. Desinit, »ann. 904. De abbatibus Nonantulensibus. Anselmus sanctissimus abba.« Des. »anno 933.« Nono pag. 29, rubrica: »Sententia Ysidori de corpore et sanguine Domini: Sacrificium autem, quod a Christianis Deo offertur.« Est caput 18 lib. I de offic., quod cum Editis in re ipsa coheret. Decimo epistolae quaedam formatae, sive commendatitiae. Undecimo pag. 31 sententiae ex Patribus, Hieronymo, »Isidoro,« Caesario, Augustino, Gregorio, Ambrosio, Basilio, etc. Per titulos, quibus prius sententiae ex sacra scriptura ponuntur, tum ex Patribus. Duodecimo pag. 70 »Incipiunt verba Isidori. In primis de charitate. Quamvis nonnulli, etc.« cap. 3 lib. II Sentent. Ita sequuntur plura alia capita ex libris Sententiarum.

[Col. 0898B] 4. Codex 14 Ottobonianus ex pergam. in 8o, saeculi XII circiter, qui olim fuit cardinalis Hieronymi Recanensis, deinde Altempsianae 394 bibliothecae. Initio diverso charactere a reliquo Codice. »Incipit epistola Petri monachi de Antichristo et die judicii: Dilectissimo fratri Adae Petrus peccator monachus humilem in Domino servitutem: Quid, frater charissime, quid ante mundi creationem fuit, etc.« Sequitur Enchiridion S. Augustini ad Laurentium. Post Enchiridion pag. 72 terg., Sermo S. Augustini: »Cultores Dei milites Christi nullis oportere sollicitudinibus agitari, etc. Epistola Gregorii papae ad Secundinum inclusum de sacerdote lapso, posse resurgere in gradum pristinum: Dilectionis tuae litteras, etc.« Epistola Hormisdae papae de clericis deprehensis [Col. 0898C] in adulterio: »Ecce manifestissime constat, etc.« Pag. 80, rubrica: »Epistola sancti Ysidori episcopi ad Mansonem episcopum de Sacerdote lapso, per poenitentiam posse resurgere in gradum pristinum: Veniente ad nos famulo vestro, viro religioso, Nicetio, etc.« Desinit: »cujus aut antiquior, aut potior exstat auctoritas. Data sub die pridie kal. martii anno tertio regnante Domino nostro Vivitterico rege;« alii scribunt »Witterico.« Subinde »ex dictis Gregorii papae de pastoribus Ecclesiae: Consideranti mihi.« In fine: »Augustini ad Serenum episcopum epistola secunda de perjuris: Inter caetera, ut rogaveras, a Patre Ambrosio quaesivi, etc.«

5. Codex 53. Ottobonianus membranaceus in 4 oblongo saeculi XII, ut videtur. Rubrica: »Incipit [Col. 0898D] praefatio Ysidori episcopi super Vetus Testamentum: Historia sacrae legis, etc., ab auctoribus Origene, Victorino, Ambrosio, Hieronymo, Cassiano, Augustino, Fulgentio, et nostri temporis insigniter eloquenti Gregorio.« Index capitum 22. »Incipit expositio libri Geneseos: In principio fecit Deus coelum et terram, etc.« Praecedit tanquam titulus post indicatum caput 22. »Quomodo historia, etc.« Desin. »super omnem carnem.« Capita libri Exodi 58. Desin. »in se credentibus.« Capita Levitici 15. Desinit: »Sed neque panes alienigenae offeruntur Domino, id est, superstitiosa doctrina haereticorum, vel studia superstitiosa saecularium litterarum, quae extra fidem sunt, et aliena putantur. Tales enim repudiantur hostiae a Domino, et rejicitur hujusmodi sacrificium [Col. 0899A] ab Ecclesia Catholica.« Alii Mss. ut celeberrimus Bononiensis, alia addunt. Capita libri Numerorum sunt 28. Desinit: »vitia exstinguimus.« Capita Deuteronomii 22, desinit: »sine peccato invenimur.« Capita Josue 17; desin. »De Daemonibus triumphavit.« Sequitur sine titulo: »Videamus nunc et Ruth, etc., pollicitus est per filium, etc.« Capita 395 Judicum 21. Desin. »lubrici montes.« Capita 7 libri I Regum. Capita 9 libri II. Capita 8 libri III. Capita 4 libri IV. Desin., »baptisma non intramus.« Et sine aliquo expresso titulo: »De Machabeis autem quid fratribus eloquar, etc.«

6. Codex 122 Ottobonianus, olim Altempsianus, in 4 parvo oblongo, saeculi XI circiter, charactere Gallico minuto subpallido. Rubrica: »In nomine [Col. 0899B] Domini incipit liber officiorum domni Ysidori: Domino meo et Dei servo Fulgentio episcopo Ysidorus. Quaeris a me, etc.« Index capitum 44. »Ea, quae, etc.« Caput XI et seqq. completa, ut apud Hittorpium. Caput 43. »De vario usu escarum.« Index capitum libri II, quae sunt 26. »Quoniam origines.« Caput ultimum »De manus impositione, vel confirmatione.« Desinit, »paternis firmetur sententiis. Expliciunt libri officiorum domni Ysidori numero duo. Deo gratias et sanctae Mariae Virgini.« Pag. 36 sine titulo tractatus de Epactis, etc.: Anni Domini notantur, etc.« Ibi de Luna: »Ferunt enim philosophi hanc creaturam non habere lumen naturale, sed a sole recipere, ut Hisidorus dicit.«

7. Pag. 46 rubrica: »Incipit ratio, qualiter primus [Col. 0899C] a Christianis calculus cycli paschalis inventus et confirmatus est. Cum omnes apostoli ex hoc mundo transissent, per universum orbem diversa erant jejunia. Nam et omnis Gallia unum diem anniversarium VIII kal. aprilis pascha tenebant, dicentes, etc.« Inseritur concilium, quod Theophilus Caesariensis, Palaestinae provinciae episcopus, congregavit ad stabiliendum cyclum, quod contuli cum eodem concilio, transcripto ex Codice Albanio, de quo infra dicam. Pag. 47 terg., rubrica: »Incipit sermo venerabilis viri Ambrosii Mediolanensis episcopi, qui Pastoralis dicitur. Si quis, fratres, oraculum reminiscatur, etc.«

8. Pag. 52 terg., rubrica: »Incipit beati Ambrosii Mediolanensis de Mysteriis liber primus: De moralibus quotidianum sermonem habuimus, etc.« Desinit: [Col. 0899D] »veritatem regenerationis operetur. Finit de initiandis. Incipit de Sacramentis liber I.« Sunt libri quinque, sed breves. Desinit, »ad praemia virtutum pervenire possimus: per Dom., etc.« Illico pag. 74. »Incipit expositio Symboli, a Fortunato presbytero conscripta: Summam totius fidei Catholicae recensentes.« Desinit, »intrans victor regnat in coelo.« Pag. 76 terg., rubrica: »De libro I Sententiarum domni Ysidori.« De angelis caput X: »Angelorum 396 nomen officii est, etc.« Desinit, »fuisse et angelis redditam.« Sequuntur alia tria capita ejusdem libri, XI, XII, XIII. Pag. 80 terg., rubrica: »Hieronymi presbyteri expositio: Primum quaerendum est omnium librorum tempus, locus, persona, et cur [Col. 0900A] non XII Evangelia recipiantur, nisi IV. Pag. 81 terg; rubrica: »Expositio symboli: Symbolum Graece, Latine signum, vel cognitio, etc.« Mox per interrogationes et responsiones: »Quot symbola habentur in canonibus, etc.« Pag. 83 terg, incipiunt quaedam sententiae ex Patribus, ut ex »Isidoro in libro Officiorum, in libro Etymologiarum.« Sunt de baptismo, de exorcismo, de manus impositione, etc.

9. Codex 128. Ottobonianus membranaceus in 4 saeculi XIV, ut videtur. Rubrica: »Incipit Ysidorus de summo Bono: Summum bonum, etc. Cap. 20 »De septem regulis legis.« Caput ultimum 31. »De gloria sanctorum.« Liber secundus, rubrica de sapientia; sed ad marginem indicatur caput 32 continuatum cum numero capitum praecedentium. Cap. 36. [Col. 0900B] »Gemina est praedestinatio, etc., infirma et exteriora delectentur.« Caput 37 incipit: »Non inchoantibus praemium promittitur, sed perseverantibus datur.« Caput 75 est de flagellis Dei; supra initio paginae, »Liber tertius.« Extrema capita non numerantur. Desinit, »laetificantes includit. Sit nomen Domini benedictum, ex hoc nunc et usque in saeculum. Explicit Ysidorus de summo Bono.« Plerique alii »laetificandos.« Sequuntur quaedam ex Augustini libro Confessionum, et liber de Miseria conditionis, editus a Lothario, postea Innocentio III. Summa de septem vitiis principalibus: »Superbia est elevatio vitiosa, etc.« Quaedam opuscula anonyma. Primum mutilum de Amicitia: desin. »nisi eam enormitas reatus eliminet.« Secundum »de Confessione: Rogastis [Col. 0900C] me, ut vobis aliquid de virtute confessionis, etc.« ubi citatur »Isidorus de summo bono, etc.« Ibid.: »Sicut in Romano Poenitentiali docemur, ut sacerdos in multa mansuetudine et benignitate suscipiat poenitentem, etc.« Auctor est Petrus Blesensis, de quo paulo post Cod. 159. Tertium de officio episcopali: »Petistis instantius, reverentissime Pater, ut de episcopali officio, etc. Ego quidem latitans in obscuris, et sub modio fumigans, etc.« Desinit: »lima diligentiore complanent.«

10. Codex 139 Ottobonianus membranaceus in 8 saeculi XIV circiter. Opus theologicum initio mutilum: »Sequitur de restitutione. Primo ergo quaeritur de genere restitutionis, etc.« Ita plura e theologia [Col. 0900D] 397 morali et scholastica, et quaedam concionatoria: ad usum alicujus religiosi. Pag. 37 terg., ad marg. »Ysidorus de summo Bono.« Sunt quae am sententiae ex lib. II Sentent. cap. 31 de juramentis et de malis promissis non adimplendis. Pag. 50 rubrica: »Bernardus ad Robertum apostatam: Satis sustinui, etc.« Fragmenta et sententiae Patrum. Pag. 51 rubrica »de beato Francisco: Mihi autem absit gloriari, etc.« Post pag. 100 sunt adversaria pro concionibus in diebus festis S. Bernardi, S. Laurentii, etc. Alicubi occurit ad marginem charactere rubro ojo, quo Hispano verbo lector attento animo legere jubetur.

11. Codex 159 Ottobonianus in 4 membranaceus saeculi XIV, ut videtur. S. Caesarii homiliae ad Monachos: [Col. 0901A] »Exhortatur nos sermo divinus, etc.« Sunt decem homiliae ad monachos. »Item homilia ejusdem, qualiter verbum Domini desiderari debeat.« Sunt aliae quinque. Omnes sunt 15. Sequitur pag. 30 terg., index capitum 32 libri I Sententiarum, tum rubrica: »Incipit liber primus sancti Ysidori episcopi de summo Bono.« Caput 20. »De septem regulis legis.« Caput 24 »pro veritatis defensione ultro se certamini offert. . . Vir sanctus ultro se in agone pro certamine non debet offerre justitiae, sed, etc.« Index capitum libri II, quae sunt 44. Capite 6 »infirma et exteriora delectentur:« capite 18 »parvis et minimis guttis. . . Numerositas.« Capita libri III sunt 66. Desinit »aula coelestis beatificandos includit: amen. Explicit liber tertius beati [Col. 0901B] Ysidori episcopi de summo Bono.« Pag. 121. »Opusculum D. Petri Blesensis archidiaconi Londinensis contra perfidiam Judaeorum: Quaerelam in tuis litteris, etc. Ejusdem Petri Blesensis tractatus de Confessione: Rogasti me, ut vobis aliquid de virtute confessionis, etc. Incipit alius tractatus de Poenitentia: Nimia tui rigoris austeritas, etc.« Qui in Codice 128 cum priori continuatur. Desinit: »misericordia ejus. Ejusdem tractatus de episcopali Officio: Petis instantius, reverentissime, etc.« Mutilus est hic tractatus in fine.

12. Codex 240 Ottobonianus in 4 parvo membranaceus saeculi XII circiter, olim bibliothecae reginae Suecorum. Initio quaedam pagina ex alio Codice, cum nonnullis sententiis et versiculis, ut,

[Col. 0901C] Quod prudentis opus? cum possit, nolle nocere.
Quod stulti proprium? non posse, et velle nocere.
Sunt sententiae septem sapientum, versibus expositae. Pag. 1 Codicis liber Didymi, de Spiritu 398 sancto: »cum in Babylone versarer, etc.« Hic est prologus S. Hieronymi. Pag. 2, imago, ut opinor, Didymi sedentis et librum manu tenentis. Pag. 52 rubrica: »Feliciter explicit liber Didymi de Spiritu sancto. Ysidorus de Differentiis catholicae fidei: Inter Deum et Dominum.« Desinit: »exemplum humilitatis Christi. Explicit liber Differentiarum Isidori episcopi.« Numerantur differentiae ad marginem. Ultima est 41 »De distinctionibus quatuor vitiorum.«

13. Codex 278 Ottobonianus in 8 ex pergam. saeculi [Col. 0901D] XIII, ut videtur. Expositio Evangelii Lucae mutila initio: multa charactere rubro, scilicet verba expositoris: alia charactere nigro. Prima pag. est cap. XI. »Erat Dominus Jesus ejiciens daemonium, et illud erat mutum.« Videtur autographum ex additionibus. Pag. 23 Expositio Evangelii Joannis cum Juvensi versu;

More volans aquilae verbo petit astra Joannes.
Incipit: »In principio, etc., id est, in quo omnia inchoantur, sive finiuntur.« Pag. 51. Expositio Actuum apostolorum. Incipit, »Sermonem, id est, evangelium.« Prologus: »Lucas evangelista ad Theophilum scribit, praecepisse Dominum Jesum, etc.« Expositiones verborum initio occurrunt; deinde solus textus. Subjunguntur septem epistolae Canonicae. [Col. 0902A] Pag. 86, »Incipit prologus beati Remigii in epistolam ad Romanos: Achaio regionis, etc.« Pag. 87 in inventario indicatur Epistola ad Romanos cum praefatione S. Isidori episcopi in omnes epistolas Pauli: rubrica: »Incipit praefatio Isidori episcopi. Paulus apostolus XIV epistolis. . . stylum. . . nec excedens, etc., atque ad gratiam Evangelii revocat.« Ex prooemiis Novi Testamenti. In plerisque sunt expositiones sine nomine auctoris: neque in epistola ad Philemonem, neque in aliis Isidorus nominatur. Post epistolas Pauli textus Apocalypsis mutilus in fine.

14. Codex 302 Ottobonianus chartaceus in 4. Primum, Breve Xysti IV de celebrando festo Visitationis Deiparae ad S. Elisabeth cum octava. Deinde [Col. 0902B] officium Visitationis cum octava. Pag. 21 titulus: »Beati Eugenii historia,« nihil aliud. Pag. 22. »In festivitate Beati Eugenii.« Est officium B. Eugenii I episcopi Toletani: Hymnus: »Martyr Eugeni celebris honorem, etc.« Hymnus ad matutinum:

Dux Martyrum, da veniam,
Jesu vita mortalium.
Lectio 1. »Ad reverendiss. in Christo Patrem D. P. Mendozam Cardin. Hispanum, Toletanum archiepiscopum, beati Eugenii historia incipit. Historiam beatissimi Eugenii martyris primi Toletani praedecessoris tui, Rever. 399 Pater, et domine illustrissime, instaurare tuo jussu dignum existimavi: quippe quae neque eloquio, neque dispositione grata legentibus erat, tua auctoritate elucubrata dignitatem [Col. 0902C] et splendorem prae se feret. Is primus Christi nomen, etc.« Sunt Acta et miracula.

15. Pag. 35. »In Natale S. Leocadiae Officium.« Hymnus:

Virginis sanctae canimus triumphum,
Cujus natali meritisque claris, etc.
Hymnus ad matutinum:

Leocadia laude digna
Virgo civis urbis nostrae, etc.
Acta in lectiones novem distributa. Lectione 9 visio S. Ildefonsi. Ibid.: »Virgo tunc Leocadia . . . Ildefonsum his verbis salutat: O Illefonse, per te vivit domina mea. Ad quam rursus Illefonsus sanctissimus inquit: O virgo coelorum concivis, beata [Col. 0902D] saecula quae te tulere. Sed beatior Virgo, quae Deum peperit, cujus meritis vivimus Christo.« Pag. 43 sine ulla inscriptione: »Julianus discipulus Eugenii secundi« (nobis hic Eugenius est tertius). Haec est Vita Juliani Toletani auctore Felice, quae post librum Isidori et Ildefonsi de Vir. illustr. in editionibus operum S. Isidori collocatur. Pag. 45. Officium S. Ildefonsi: »Gloriae Deus Domini, Ildefonse, etc.« Hymnus ad Matutinum: »Christe, salus credentium, etc.« Lectiones novem de vita. Lectione 8. »Ex tumulo surgens Leocadia virgo . . . Ildefonse,« inquit, »per te vivit domina mea.« Lectiones etiam per octavam de Vita Ildefonsi. Pag. 58, Officium S. Mariae Aegyptiacae cum hymnis: »Canimus laudum pia vota, Christe, etc.«

[Col. 0903A] 16. Codex 312 Ottobonianus in fol. ex pergam. pulcher et eleganter scriptus saeculo X circiter. Rubrica: »De ordine missae, etc.,« ut cap. 84 exposui. Pag. 3 terg.; rubrica: »Incipit praefatio: Domino venerando mihi Patri Stephano episcopo Dionysius« (Exiguus). »Quamvis charissimus, etc.« Canones apostolici 51, Canones Nicaeni 20. Ancyrani, etc. Decreta Siricii, Innocentii, etc. Tituli decretorum papae Gregorii Junioris. Post hunc indicem pag. 14 inscriptio: »Epistola Isidori ad Massonem episcopum data sub die pridie Kal. mart. anno tertio regnante domno gloriosissimo Witirio« (Witterico) rege philosopho. De restauratione sacerdotis. Domino sancto, meritisque beato Massoni episcopo Isidorus episcopus. Veniente ad nos famulo vestro, viro [Col. 0903B] religioso, Nicetio, etc.« Desinit: »cujus aut antiquior, aut potior exstat auctoritas. Data pridie Kal. Mart. anno III Witterii regis.«

17. Subjungitur: »Canones Ancyritani aera« (hoc est, numero) 400 XIX. »Si quis, vel si qua adulterium commiserit, per septem annos oportet eum perfectionem consequi per pristinos gradus.« Sequitur Collectio canonum Dionysii: post concilium Gregorii »Junioris« sub Leone Augusto, statuta imperatoris Justiniani ad Petrum et inde ad Epiphanium archiepiscopum. Desinit, »haec insinuare. Datum XVIII Kal. Aprilis consule Velisario V. C.« Adduntur quaedam de litteris formatis, de processione Spiritus sancti ex conciliis, etc. Pag. 137 charactere recentiori Catalogus pontificum a Petro ad Victorem, et [Col. 0903C] Urbanum. Ibid. terg. charact. veteri: »Incipit Ordo Ecclesiasticus Romanae Ecclesiae, vel qualiter missa celebratur. Primum omnium observandum est VII esse regiones, etc.;« quae conferenda sunt cum Ordinibus Romanis Hittorpii, ubi haec etiam exstant.

18. Codex 336 Ottobonianus in fol. membranaceus saeculi XIV, ut videtur. Etymologiae. Epistolae notae, usque ad »sicut exstat scriptum stylo majorum.« Rubrica: »Incipiunt libri Ysidori Junioris Spalensis episcopi ad Braulionem Caesaraee Augustanae episcopum, vel ad Sisebutum, scilicet dominum et filium.« Epistolae »En tibi, etc.« non praemittitur titulus: quae in plerisque Mss. Braulioni directa dicitur, in nonnullis etiam Sisebuto. Index capitum libri I, quae sunt 31. Lib. II capita 34, in textu 32. Lib. III capita [Col. 0903D] 70. Lib. IV de Medicina capita 13. Sic alii libri fere, ut Editi. Lib. X vocabularium, etc. Lib. XVIII de bellis, etc., capita 71 sine aliis subdivisionibus titulorum. Liber XX desinit, »ignis ardore siccetur. Finit.«

19. Pag. 167, rubrica: »In nomine Domini incipiunt capitula Sententiarum beati Isidori de libro primo. Primum capitulum sancti Isidori de summo Bono: Summum bonum, etc. Caput 20 libri I. De septem regulis legis.« Capita recentiori manu numerantur. Capita lib. I sunt 31 capite 6 libri primi »infirma, et exteriora delectentur.« Libri II capita 44. Lib. III capita 66. Desinit, »coelestis aula laetificandos concludit. Explicit liber Ysidori: Incipiunt capitula libri Sententiarum sancti Ysidori doctoris Ecclesiae.« [Col. 0904A] In hac tabula capita lib. III sunt 65. »Expliciunt capitula libri Sententiarum sancti Ysidori. Deo gratias, amen.« Pag. 213. »Incipit liber beati Bernardi ad Eugenium PP., etc.« Sunt libri quinque. Sequuntur meditationes S. Bernardi: »Superbia est elatio, etc. Multi multa sciunt, et semetipsos nesciunt.«

20. Codex 343 Ottobonianus membr. in fol. magno saeculi XIII circiter, charactere magno ad Germanicum accedente. Initio charactere 401 recenti notatur: »Bourdelot:« de quo nomine jam dixi. Rubrica: Ut valeas, etc.,« ut in aliis Codicibus. Item tabula librorum XX Epistolae: sed ultima hac rubrica: »Epistola Ysidori ad Sisebutum regem: En tibi, etc., sicut exstat conscriptum stylo majorum.« Tabula [Col. 0904B] capitum primi libri, quae sunt 26. »Expliciunt capitula: Incipit liber primus Etymologiarum beati Ysidori Hispalensis episcopi.« Libri sunt XX, ut in Editis: sed in multis sunt titulorum subdivisiones, ut in nonnullis aliis Mss. Desinit, »ignis ardore siccetur. Expliciunt libri Etymologiarum beati Ysidori episcopi. Incipit Fabii Placiadis Fulgentii Virgilii Expositio sermonum antiquorum cum testimoniis: Ne de tuorum, etc. Quid sit sandapila. Sandapilam antiqui, etc.« Desinit, »tam delenifica. Explicit Fabii Placiadis Fulgentii Virgilii expositio Sermonum antiquorum cum testimoniis.« Volumen hoc fuit Petavianum num. 68, et vel ex hoc, vel ex alio valde simili Vulcanius Etymologias Isidori, et subjunctum Fulgentii librum edidit.

[Col. 0904C] 21. Codex 345 Ottobonianus membranac. in fol. charactere Romano cursivo, sive Gallico, subpallido, saeculi XI, ut videtur. In prima pagina charactere recentiori: »Memorabiles Cronicae;« hoc est, breve Chronicon ab anno 755 ad 1326. Res maxime sacrae exponuntur. Incipit: »Anno Domini DCCLV. Corpus sancti Silvestri papae de Roma est translatum ad monasterium Nonantulae diaecesis Mutinensis:« quod arguit, Codicem fuisse Nonantulanum. Ibidem: »Anno Domini DCCC beatus Jacobus apostolus apparuit in visione Karolo supradicto, ei praecipiens ut in Yspaniam iret et ecclesiam sibi restauraret. Corpus enim ejus latuerat a tempore quo Saraceni terram invaserant. Quare ipse velociter Yspaniam [Col. 0904D] intravit, et universam subjugavit, et ecclesiam beati Jacobi fabricavit, dotavit et honoribus ampliavit. Ibidem anno Domini MCCCXIII de mense Augusti in die sancti Bartholomaei apostoli praedictus imperator (Henricus Lucemburgensis) mortuus est in Tuscia in dioecesi Senensi loco, qui dicitur Bonaneth [Forte, Bonconventum], et venenatus fuit, etc.« Paulo post desinit Chronicon.

22. Fabellam de veneno in Eucharistia Henrico propinato strenue rejicit Raynaldus ad ann. 1313, num. 24. Neque minus fabulosa est narratio de ecclesia S. Jacobi Compostellae a Carolo Magno instaurata. Scriptores nostri antiqui praeclara illa Caroli erga Hispaniam merita, quae Galli exaggerant, non agnoscunt. Auctor 402 Chronici Silensis, qui [Col. 0905A] initio saeculi XII scribebat, tom. XVII Hisp. sacr. cum num. 18 narrasset, »praeter Deum neminem exterarum gentium Hispaniam sublevasse,« haec addidit: »Sed neque Carolus, quem infra Pyrenaeos montes quasdam civitates a manibus Paganorum eripuisse, Franci falso asserunt. . . Inde cum Caesaraugustam civitatem accessisset, more Francorum auro corruptus, absque ullo sudore pro eripienda a Barbarorum dominatione sancta Ecclesia ad propria revertitur. . . Anhelabat etenim Carolus internus illis citius lavari, quas gravi ad hoc opus deliciose construxerat.« Corrigo, »in thermis illis. . . quas Grani.« Sermo est de Aquis Grani. Nihilominus in ecclesia Compostellana celebratur anniversarius dies 6 Julii pro Carolo Magno, insigni benefactore.

[Col. 0905B] 23. Sequitur rubrica: »Incipit liber Etymologiarum Isidori Spalensis episcopi. Ut valeas quae requiris cito in hoc corpore [Alii, in hoc opere] invenire, haec tibi, lector, pagina monstrat: de quibus rebus in libris singulis conditor hujus Codicis disputavit. 1. De grammatica, etc.« Sunt libri XX. »Expliciunt capitula de omnibus libris totius Codicis. Epistola Hisidori episcopi ad Braulionem episcopum directa.« Epistolae jam editae, etiam ultima ad Braulionem: »En tibi, etc.« Libri I capita 29. Ultimum de historia. Alii erant prius numeri. Lib. II capita sunt 21 et subdivisiones in hoc et in aliis libris per diversos titulos. Liber IV de Medicina, etc. Libro X, Vocabularium, etc. Libri a prima manu sunt XX, neque mutatur haec numeratio: [Col. 0905C] sed in multis libris sunt subdivisiones librorum. Desinit: »ignis ardore siccetur. Explicit liber Etymologiarum.«

24. Adduntur eadem manu hi versiculi:

Servus servorum Domini qui nominor Otto,
Cognomen mihi Stampa fuit: qui sic vocor Otto.
Hoc quod opus scripsi, relegentes, nuncupor Otto.
Post obitum semper parcatis, mox precor, Otto.
Et NOSTER nunc dicatis pro me PATER, Otto,
Ut valeam Domini sedem, qui sic cior Otto,
Scandere cum sanctis ejusdem, qui miser Otto.

25. Libro VII Etymologiarum cap. 10 initio: »Maria illuminatrix, etc.« Depicta est Deipara sedens, manibus expansis, dextra virgam florentem gerens, cruce in fronte signata. Ad Pilati nomen eod. cap. in margine recenti manu additur, vel notatur: »Non purgant contaminatum animum [Col. 0905D] manus lotae, nec inspersis aqua digitis expiatur, quod famulante impia mente committitur.« Lib. II, cap. 21, 403 manu prima ad marg. »Al. sunt etiam in praeceptis eloquentiae quaedam figurae verborum ac sententiarum, quibus augetur et ornatur oratio.« In textu incipit caput: »Sunt autem et quaedam figurae in praeceptis eloquentiae, quibus augetur et ornatur oratio etiam figuris verborum et sententiarum.« Hoc caput in textu desinit: »permittant dicere.« Ad marginem additur eadem manu: »His figuris sententiarum atque verborum et amplificatur et expolitur variis generibus oratio.« Ibid. lib. II, cap. 24. De definitione philosophiae: »similitudine futurae patriae vivunt.« Recenti manu [Col. 0906A] additur: »Quid autem aliud est, similitudine futurae patriae vivere, quam frui meditatione divinae bonitatis ad cognoscendum Creatorem et Salvatorem nostrum, atque ideo amandum et venerandum? quo demum perfrui valeamus defuncti praesentium carcerum et laqueorum ambagibus. In cujus visione vivifica sit quies nobis et felicitatis sempiternae gloria.« Lib. IV cap. 4 »artis curam:« ad marg. ead. m. »infirmitatumque causas ratione adhibita perscrutatus est.«

26. Codex 352 Ottobonianus, olim 261, membranaceus in fol. saeculi XIV circiter; rubrica: »Praefatio in Ysidorum Etymologiarum.« Sequuntur notae epistolae. Postea rubrica: »Incipiunt capitula libri Ysidori Junioris Spalensis episcopi ad Braulionem [Col. 0906B] Caesaraugustanum episcopum scripti in libro primo, En tibi, etc., stylo majorum. Ut valeas quae requiris cito in hoc opere invenire, haec tibi, lector, pagina monstrat, de quibus rebus in singulis libris conditor hujus Codicis disputat. In primo libro, etc.« Post indicem librorum: »Domino et filio Sisibuto Isidorus: En tibi, etc.,« ut ad Braulionem. Desinit, »sicut exstat stylo majorum,« sine verbo ultimo conscriptum. Index capitum libri I, quae sunt 26. Lib. II capita 21. Lib. III cap. 49. Lib. IV cap. 11. Lib. V cap. 39. Lib. VI cap. 18. Lib. VII cap. 14. Lib. VIII cap. 10. Apud Grialium sunt capita 11.

27. Lib. IX cap. 8. Liber X. »De quibusdam nominibus per alphabetum, etc.« Ita reliqui X libri fere ut apud Breulium, sed adhibita quadam separatione [Col. 0906C] titulorum in lib. XIII et XVIII, ut in aliis mss. Desinit, »ignis ardore siccetur.« Illico rubrica: »Incipit tractatus Ven. Bedae presbyteri de figuris et tropis sacrae Scripturae: Solet aliquoties in Scripturis, etc.« Deinde quaedam concordantiae biblicae, imperfectae, Lexicon vocum praesertim sacrae Scripturae: praecedunt versiculi:

Difficiles studeo partes, quas Biblia gestat,
Pandere; sed nequeo, latebras nisi quis manifestat, etc.
404 Incipit: »A littera, sicut dicit Ysidorus in primo Etymologiarum, etc.«

28. Codex 404 Ottobonianus in-4 partim papyraceus, partim membranaceus, incipit sine titulo: »Domino meo, et Dei servo Ambrosio Isydorus; Tuae Sanctitatis, etc.« Epistola ad Braulionem, qui [Col. 0906D] mendose Ambrosius nominatur. Sequitur, »En vobis, sicut pollicitus sum, etc.,« et illico rubrica: »De disciplina et arte« caput 1 lib. I. Caput 38 est de fabulis: tum caput ultimum de historia sine titulo. Desunt enim quandoque tituli capitum. Liber V de Medicina. Liber VI de Legibus. Liber VII de Temporibus. Secundus liber est de Rhetorica, tertius de Dialectica, etc. Sunt XXII libri, et deest in his liber de Vocabulis per alphabetum, qui decimus est in Editis. In fine est index librorum et capitum.

29. Cod. 427 Ottobonianus in fol. membranaceus saeculi XIII circiter. Sex notae epistolae Isidori et Braulionis. Monitum, »Ut valeas quae requiris, etc.« cum tabula librorum, sive potius titulorum sine numeratione. [Col. 0907A] Sunt autem 56 tituli litteris majusculis initialibus inter se distincti, qui forte sunt illi ipsi in quos Isidorus opus diviserat. Sequitur rubrica: »Isidorus Sisebuto: Domino et filio Sisebuto Ysidorus. En tibi, etc.« Scribitur Sesibuto, ut alibi solet. Index capitum 27 libri I. Subdivisiones titulorum in lib. III. Liber IV est de Medicina, etc. Lib. X Alphabetum vocum, etc. In lib. XVIII capita 69 sine subdivisione titulorum. Lib. XX et ultimus desinit, ignis ardore siccetur. Nonnullae adsunt emendationes veteri manu adjectae. In libro XIII est subdivisio quae in aliis antiquis Codicibus jam animadversa est.

30. Codex 477 Ottobonianus in fol. membranaceus saeculi XII, ut videtur. Rubrica: »In nomine D. N. J. C. Amen. Incipiunt capitula primi libri Ysidori Ethimologiarum [Col. 0907B] de grammatica et ejus partibus, etc.« Tabula omnium librorum et capitum. Sunt libri XX, eo ordine quo editi exstant. Codex magnificus, multis litteris ex auro et minio ornatus, variis animalium figuris distinctus. Post tabulam rubrica: »In Christo domino et dilectissimo filio B. archidiacono Ysidorus: Dum amici litteras, etc.« In D picta est imago Isidori pontificalibus vestibus induti et stantis, manu dextera baculum tenentis, sinistra librum.

31. Sequitur rubrica: »In Christo charissimo et dilectissimo fratri 405 Braulioni archidiacono Ysidorus. Quia non valeo, etc.« Alia epistola: »Domino meo, et vere domino, Christique electo episcopo, episcoporum summo, B. servus inutilis servorum Dei (Deest Isidoro). O pie domine.« Alia: [Col. 0907C] »Domino meo Deique servo B. episcopo: Quia te incolumem. Deest Isidorus.« Alia: »Domino, etc. Ysidoro, etc. Solet repleri.« Alia: »Domino meo, et Dei servo B. episcopo Ysidorus; Tuae Sanctitatis epistolae.« Alia, »En vobis, etc.« Rubrica: »Ut valeas quae requiris, etc.,« ut in aliis mss. tabula librorum. »Incipit liber primus, etc.« In prima littera verbi primi, Disciplina, scilicet in D imago picta est magistri puerum edocentis. Magister ex forma vestis monachus videtur, sed color est caeruleus: in manicis ruber. Sunt variae lectiones eadem manu. In libro I occurrunt notae juridicae per alphabetum, ut in aliis nonnullis Codicibus. In fine lib. IX sunt voces Graecae explicatae, versus de coena Cypriani, et versus de S. Benedicto: »Ordiar unde tuos, etc.« In fine: »Explicit [Col. 0907D] Codex Aethymologiarum sancti Ysidori Spalensis episcopi.« Hic Codex eodem ordine procedit, atque omnia eadem continet quae Codex Vaticanus 623, de quo cap. 93 plura dixi.

32. Imago S. Isidori, quae, ut dixi, in prima littera primae epistolae conspicitur, occasionem mihi praebet conficiendi curiosum catalogum Codicum, in quibus obiter observavi imagines auctorum depictas adesse. In prolegomenis ad Prudentium cap. 2, num. 58, animadverti in Codice Urbinate Operum Prudentii exstare ejus imaginem primae litterae praefationis appictam: et in nota adjeci hanc esse veterum exscriptorum consuetudinem, ut in prima operis littera effigiem auctoris affingerent, ut probat Virginius Valsechi in dissertatione pro Joanne Gersen Benedictino, [Col. 0908A] auctore libri De imitatione Christi. De hac vel simili consuetudine testatur Philostratus in Vita Apollonii: »Scribentium imagines in librorum limine praefigi et honestas et necessitas persuadet, ut sicut Codicibus fruitur per quos erudiatur, ita effigies eorum, a quibus docetur, ad vivum delineatas saeculum consequatur.« Quae verba ita alicubi relata vidi: sed locus Philostrati mihi quaerenti non occurrit. Huc tamen fortasse pertinet distichon inter versus bibliothecae S. Isidori, de quo verba feci cap. 81, num. 5.

Quos claros orbe celebrat medicina magistros,
   Hos praesens pictos signat imago viros.

33. De alia S. Isidori imagine in quodam Codice Florentino 406 Etymologiarum dixi cap. 55, num. [Col. 0908B] 21. In alio etiam Codice Florentino, de quo cap. 43, num. 11 et 12, conspicitur imago sive Isidori, sive Taionis, sive utriusque: neque enim Bandinius clare sententiam suam expressit.

34. In Codice Vaticano 351, de quo cap. 93, n. 11, est effigies S. Hieronymi: in Vaticano Codice 473, de quo cap. eod., num. 12, S. Augustini: in Palatino 927, c. 103, n. 17 seqq., Augustini, Orosii, Pompeii Trogi, Justini, Cassiodori et aliorum: in Urbinate 60, cap. 104, n. 3, S. Gregorii Nazianzeni: in Urbin. 105, c. 104, n. 16, Aymonis: in Urbinate 307, cap. eod. 104, num. 24 et 25, Nonii Marcelli et Festi Pompeii: in Ottoboniano 240 cap. 105, num. 12, Didymi.

35. Imago Joannis de Turrecremata cardinalis [Col. 0908C] expressa est in Codice Vaticano 2267 pergam. in fol. magno, initio ejus libri De causis: Terentii in ejus comoediis Cod. Vatic. 3868. S. Bernardi multis in locis libri De consideratione ad Eugenium Cod. Vatic. 658, Marci Vigerii cardinalis in Cod. Vatic. 1125 pergam., ubi est ejus Decachordum, Petrarchae et Dantis Cod. 3198, Lactantii Firmiani Cod. Vatic. 6977.

36. Julii Caesaris effigiem exhibet Codex Palatinus 882 pergam. in-fol.; S. Joannis evangelistae in ejus Evangelio Codex Palatinus 74 membran. in fol. temporibus S. Henrici imperatoris saeculo IX conscriptus, ut videtur. Ottobonianus 222 saeculi XII. Biblia, etc. cum imaginibus sacrorum scriptorum.

37. In bibliotheca Vaticana Urbinate multae occurrunt [Col. 0908D] hujusmodi imagines auctorum in primis operum litteris, aut initio voluminis appictae. In Codice 464 est Historia Florentina Leonardi Aretini, in cujus prima pagina imagines ipsius Leonardi, Alfonsi regis Aragonum, et aliorum habentur, auro graphice expressae. In Cod. 487 Roderici Sancii de Arevalo Historia Hispanica cum ejusdem effigie, minio depicta. In Cod. 539 Historia generalis Hispaniae cum imagine Alfonsi Sapientis: sed nunc Codex non reperitur. Inventarium ita refert: »Codex 539:« Anonymi Historia generalis, quam Alfonsus Sapiens, rex Hispaniarum, compilari curavit, pars IV ab Historia Nabuchodonosor usque ad Tolomeum Philopatorem, cum imagine ipsius Alfonsi in principio; et est ipsum autographum editum anno aerae Hispanicae 1318, hoc [Col. 0909A] est, anno Domini 1280, scriptum manu Martini Perez de Maqueda, praedicti 407 Alfonsi scriptoris, ut in fine libri notatur. Hispanice: Aqui se comenza. Codex ex pergam. antiq. in fol. magno. Chartae scriptae 277.« In Codice ultimo Urbinate 1763 exstat elogium Guidobaldi Urbini ducis, auctore Balthasare Castilione, cujus effigies initio elegantissime depicta est.

38. His addere licet imagines Belasci et Sisebuti exscriptorum Codicis Aemilianensis, de quo cap. 108, num. 8, et alias aliorum scriptorum et virorum illustrium, cap. 103, n. 17 et seqq.



CAPUT CVI. Descriptio aliorum 15 exemplarium veterum bibliothecae Ottobonianae. Centum Codices mss. olim manu regia ex bibliotheca Altempsiana excerpti fuerunt. Chronica Isidori interpolata et continuata. Historia Miscella. Genealogia regum Hispanorum. Opusculum de septem gradibus consanguinitatis. Plura exempla Synonymorum Ciceronis. Liber de haeresibus Graece scriptus falso sub Isidori nomine indicatus.
[Col. 0909B]

1. Codex 508 Ottobomanus in-8 membranaceus saeculi XIV circiter. Initio diverso charactere a reliquo corpore quaedam sententiae ex Isidoro: »In libro de Summo Bono, Bernardo et Gregorio.« Deinde rubrica: »Incipit tractatus moralis in septem vitiis capitalibus: Tractatus iste continet novem partes, etc.« Desinit: »locutum esse aliquando poenituit, tacere vero nunquam. Explicit summa de VII vitiis capitalibus. Qui scripsit, scribat, semper cum Domino vivat.« Deest [Col. 0909C] nomen auctoris qui tractatum moralem scripsit. Nihilominus in Inventario Isidoro tribuitur; quod minime verum puto, quamvis quaedam de vitiis ab eo scripta sint versus finem libri II Differentiarum: et nonnulla in libro IV supposititio, vel dubio Sententiarum post caput 39 intrudantur de octo principalibus vitiis ex S. Gregorio Magno. Tractatus hujus Codicis theologi alicujus scholastici est.

2. Codex 604 Ottobonianus membranaceus in fol. saeculi XIV, ut videtur: Chronica Eusebii (et Hieronymi). Adjuratio alibi descripta: »Adjuro te, etc.« Prologus: »Eusebius Hieronymus Vincentio, et Galieno suis salutem. Vetus iste, etc.« In fine: »Valentiniano VI, et 408 Nono consulibus.« Hic finit Prosper post Hieronymum. »Explicit Chronica Eusebii, Hieronymi [Col. 0909D] et Prosperi.« Appingitur nomen IHS. Sequitur »Compendium aucti Romani imperii (Rufi Festi): Brevem fieri, etc.« Pag. 81, sine titulo: »Orbis situm dicere aggredior, impeditum opus, etc.« Melae. Ibid.: »Et quam transvecti ex Africa Phoenices habitant, atque unde nos sumus, tingente kratum, Mellaria, et Bella, et Besimo.« Post tingente nonnihil separatum est Kratum, et duae primae litterae Kr obscurae sunt: fortasse est Katum. Locus in mss. passim corruptus. In fine: »Explicit feliciter Pomponii Cosmographia compendiosa.« Subinde »Synonyma Marci Tullii Ciceronis. Cicero Lucio Vecturio suo salutem: Collegi, etc. Igitur per alphabetum initium capiamus. Abditum, opertum, absconditum, etc.« Desinit: »Vox plana, grandis, etc., grata, affabilis. [Col. 0910A] Deo gratias.« De hoc Synonymorum Ciceronis opere dixi cap. 56.

3. Codex 849 Ottobonianus chartaceus in-8 ex libris Altempsianis. Plinii Secundi Junioris nomine liber de Vir. illustr. Hieronymus de Vir. illustr. Hortaris, Dexter, etc. Sunt capita 137. Gennadius de Vir. illustr., capita 90. Pag. 112 terg.: »Isidorus Hispalensis episcopus de Viris illustribus incipit.« Capita 33. Primum: Osius Cordubensis civitatis episcopus. Cap. ultimum. »Maximus, etc. Explicit liber Virorum illustrium secundum Isidorum Hispalensis Ecclesiae episcopum. Vita Isidori praedicti. Isidorus vir egregius, etc., operibus charitatis. Finit Vita S. Isidori Hispalensis episcopi.« Est praenotatio Braulionis sine ejus nomine.

[Col. 0910B] 4. Codex 869 Ottobonianus membranaceus in-4 saeculi XIV aut seq. Initio opus theologicum mutilum. Opera quaedam Anselmi. Pag. 141 sine titulo: »In subsequenti hoc libro, qui nuncupatur Synonyma, etc.« Desinit: »super omnia in vita mea places. Explicit liber Synonymorum sancti Ysidori. Epistola« S. Bernardi ad quemdam militem de cura rei familiaris. Post prologum: In subsequenti, alius prologus: »Venit nuper ad manus meas quaedam cedula quam Synonyma dicunt, cujus formula persuasit animum, etc.« Non est distinctio librorum. Sequitur Augustini liber de Vera innocentia: Innocentia vera est, etc. Tractatus doctoris Francisci de Viardius de Indulgentiis. Versus finem quidam versiculi Latini:

Aequa lege capit mors magnos atque pusillos,
   [Col. 0910C] Nunc hos, nunc illos praecipitando rapit.
Tres libri fabularum Aesopi prosa Latina.

409 5. Codex 945 Ottobonianus chartaceus in fol. »S. Isidori Junioris de Christo contra Judaeos. Unus ex Codicibus centum bibliothecae Altempsianae manu regia exceptis (vel, ut alibi dicitur, excerptis), nunc vero a Joanne Angelo duce ab Altaemps propriis sumptibus fidelissime ex originalibus desumptus, etc.« Mendose desumptis pro desumptus. Codex vetus, qui ex bibliotheca Altempsiana excerptus fuit, nunc est, ut puto, veteris bibliothecae Vaticanae num. 4918, cap. 97 recensitus.

6. Codex 975 Ottobonianus chartaceus in-fol. Sermones varii SS. Patrum, etc. Hoc etiam est unum [Col. 0910D] ex 100 Codicibus bibliothecae Altempsianae, etc., ut supra Cod. 945. Epistola Leonis papae ad Flavianum, etc. Pag. 26. »Sermo beati Isidori episcopi de Nativitate Domini: Natalis Domini, etc.« Codex vetus, ex quo hic descriptus fuit, nunc exstat in veteri bibliotheca Vaticana num. 4951.

7. Codex 958 Ottobonianus chartaceus in fol. Initio haec inscriptio: »Unus ex Codicibus bibliothecae Altempsianae a Paulo V, manu regia excerptis, nunc vero a Joanne Angelo ab Altaemps duce propriis sumptibus ex originalibus transumptus, ut bibliotheca praedicta tanto honore jam decorata non careret.« Est fragmentum historiae ecclesiasticae, Latine redditae a Rufino, et integer liber Synonymorum Isidori. Codex exceptus vel excerptus a Paulo V, nunc est [Col. 0911A] Codex bibl. veter. Vaticanae num. 4948, cap. 97 recensitus. Descriptio non est, ut dicitur, fidelissima. Nam illico initio scribitur traditum a Rufino pro traductum a Rufino. Liber Isidori in exemplari transumpto. »Incipit prohemium libri qui vocatur Synonima, idem Domni, etc.« In originali: »Incipit prologus libri qui vocatur Synonima, id est, Domini, etc.«

8. Codex 1261 Ottobonianus chartaceus in-fol. Statii Vita et Achilleis cum notis. Versus ultimus:

Ac sua dilecta cervice monilia transfert.
Polyhistoria Joannis Caballini de Cerronibus: »De virtutibus et dotibus Romanae urbis, etc.« Sunt decem libri. Pag. 69, sine titulo Cento Probae Falconiae, et ad marg. Elogium Probae ex Isidoro: »Proba uxor Adelfi . . . inter apostolicas Scripturas [Col. 0911B] insertum.« Corrige: apocryphas. Sequitur quoddam vocabularium: »Agra via in mari, etc.« Pag. 148. »M. Tullii Ciceronis dictionum differentiis (sic) liber incipit: Inter polliceri et promittere, etc.« Desinit: »Inter vesper et vespera, etc.;« de quo opere consulte caput 56.

410 9. Codex 1720 Ottobonianus chartaceus in-fol. Liber Isidori de Vir. illustr. sine titulo: De Xysto papa, etc., ut apud Breulium in primo exemplari, et editiones antiquiores. Post Victorinum in Ms. De Eucherio episcopo, De Statio, etc., De Sedulio, De Cereali, etc. Mox de Joanne episcopo (Chrysostomo), iterum de Sedulio presbytero, de Possidonio, de Primasio, etc. Postea de Fulgentio, Eucherio, Hilario, etc. In fine De Maximo. Annectitur caput De Isidoro [Col. 0911C] episcopo. Isidorus vir egregius, etc. Est praenotatio Braulionis, tacito nomine. Sequitur »liber Ildefonsi Toletani archiepiscopi de Illustr. Vir. Praefatio: Virorum illustrium, etc. De Gregorio papa: Gregorius papa Romanae sedis, etc.« Deinde »de Ortu, Vita et Obitu SS. PP., qui in Veteri et Novo Testamento virtutibus claruerunt, liber incipit: praefatio. Quorumdam, etc.« Capita 62 in Veteri Testamento: caput ultimum Judith. Capita 22 in Novo Testamento. Ultimum Titus. De Jacobo: »Evangelium praedicavit, etc. Hic in Marmarica Achaiae ab Herode tetrarcha gladio caesus occubuit, ibidemque sepultus.«

10. Codex 1737 Ottobonianus ex pergam. in-fol. [Col. 0911D] saeculi XI circiter. Rubrica: »Incipiunt capitula libri sancti Ysidori, quod Deus summus et incomparabilis sit. Titulus recens: Isidori libri de Deo.« Capita lib. I sunt 31. Lib. II capita 46, al. 44. Lib. III capita 62. Desinit: Coelestis aula laetificantes includit. Explicit liber tertius. Sequitur Enchiridion S. Augustini, et Vita S. Antonii, auctore S. Athanasio. In fine, charactere non ita antiquo: »Liber sanctae Mariae de Turponaio pro secunda parte Ambrosii Autperti super Apocalypsi. Et mox: Non dimittas quia optima est illa ultima pars.« Blanchinus tom. II. Evangel. Quadrupl. pag. 603 describit Codicem Regio-Vaticanum signatum num. 96, qui videtur autographus et incipit: »In nomine S. Trinitatis Expositio Autperti presbyteri in expositione Apocalypsis [Col. 0912A] partis secundae. In calce Codicis litteris uncialibus. Ambrosius, qui et Autpertus, ex Galliarum provincia ortus . . . hoc opus confeci, etc.« Recentiori manu initio Codicis: Hic est liber beati Dionysii, etc. De hac secunda parte mentio fit in hoc nostro Codice Ottoboniano.

11. Post haec: »Incipit liber Chronicorum Isidori Hyspalensis episcopi ab exordio mundi usque ad Eraclii Augusti imperium, et Sisebuti regis principatum. Praefatio: Brevem temporum expositionem per generationes, etc., summa praeteriti temporis cognoscatur. 411 Prima aetas, etc. Sex diebus rerum omnium creaturam Deus formavit, etc., Adam, etc., quod est stirps filiorum Dei.« Versus finem: De Hermenegildo: »et ipse martyrio coronatur. Mauritius, etc. Gothi, [Col. 0912B] Recaredo principe innitente, ad fidem catholicam revertuntur. Hoc tempore S. Gregorius Romae episcopus insignis habetur: eo tempore Avares, etc.« Desinit, ut apud Schelstratium: »Eraclius annis XXVI regnavit. Hic quinto imperii sui anno dum fungitur, etc.« In hoc ms., ut in nonnullis aliis, praenotationi librorum Isidori non praemittitur nomen auctoris Braulionis. Ansam hinc arripuit Marcus Michael, ut in ms. Florentino S. Marci num. 542 chartaceo saeculi XV capiti 49 libri de Vir. illustr., quo Braulionis praenotatio continetur, caput 50 adderet in hanc sententiam: »Quia vero a compluribus minus capacibus perambiguum habetur, quis in calce praedicti operis Isidori ultimum capitulum addiderit, nec per declarationem proxime superius positam plenius colligi [Col. 0912C] valeat ejusdem capituli auctor, idcirco, ut legentibus magis veritas elucescat, ego Marcus Michael presbyter Cortonensis his verbis annexa subjeci, videlicet, capitulum superius annotatum, cujus initium est, Isidorus vir egregius, in laudem ejus Braulio episcopus Caesaraugustanus addidit.« Ita ex litteris Rochi Menchacae ad me datis.

12. Codex 1758 Ottobonianus membranaceus in fol. saeculi XV, olim reginae Suecorum, et prius volumen 270 Petavianum. Rufi Festi Breviarium rerum gestarum populi Romani sine titulo: »Brevem fieri, etc.« Pag. 5 terg. rubrica: »Incipit Chronica ab exordio mundi usque ad tempora Eunuchi (lege Eraclii) et Sisebuti: Brevem temporum seriem per [Col. 0912D] generationes.« Initio voluminis notatur, fortasse esse Isidori Hispalensis. Est vere Chronicon Isidori, sed interpolatum ab aliquo, ut videtur, monacho S. Columbani. Ibid.: de tempore Justiniani: »Hoc tempore floruerunt Priscianus grammaticus, Arator versificator Ecclesiae Romanae subdiaconus, Cassiodorus Ravennae senator, postea monachus factus, ornatus scientia et eloquio. Per idem tempus tanta fames facta fuit per totam Italiam, quod matres carnes puerorum suorum manducabant.«

13. Sub Mauritio: »Hoc tempore Cleander [lege Leander] episcopus Hispanus scientia et fide insignis habetur. Gregorius doctor Romae claret.« Sub Eraclio et Sisebuto: »Per idem tempus Machometus pseudopropheta apparuit ex principe latronum perveniens [Col. 0913A] ad regnum. 412 His temporibus Ysidorus claruit Yspalensis episcopus, scientia et eloquio illustris, sanctus etiam Gallus in abbatia S. Columbani, et ejus discipulus vita et miraculis claruit. Explicit Chronica ab exordio mundi usque ad tempora Eraclii et Sisebuti principum. Gratias Domino nostro Jesu Christo. Amen.« Pag. 13 seqq. Anonymi Chronica ab initio mundi. ad ann. 1430 sine titulo: incipit: »Decet viros virtuosos, etc.« charactere recenti notatur, videndum de hoc opere Vossium de Histor. Latin. pag. 504 et 505. Auctor ait se excerptum colligere ex aliis, praesertim ex Breviario Landulphi de Columpna canonici Carnotensis, »qui a primi hominis creatione usque ad Joannem natione Anglicum, qui, ut legitur, femina fuit, historias abbreviare [Col. 0913B] curavit.« In rebus, post Christum natum gestis, saepe additur rubrica: »Additio,« et post additionem: »finis additionis.« Ibid. »D. Damasus primus natione Hispanus, etc.«

14. Multa inseruntur de Francis, quorum nonnulla notis marginalibus recentioris manus refelluntur. Pag. 111 rubrica: »Genealogia Hispanorum: et ne lento pertranseam pede regnum Hispaniae, est sciendum quod his patria abyssi [lego patria ab YS], quod est unum, vel solum; PAN, quod est totum; YA, quod est stella, quasi tota sola stella dicitur Hispania.« Post elogium Hispaniae historia Vandalorum, etc., Gothorum, etc., usque ad Ordonium filium Froilani. Desinit, »si ulterius scire gliscis gesta regum Hispaniae, vide eorum chronicas, etc.« Multa ex Isidoro [Col. 0913C] et ex continuatoribus. Ibid. post Benedictum III fabella de Joanna papissa: »Joannes Anglicus in cathedra Petri sedit annis duobus, mensibus septem, diebus quatuor. Hic, ut fertur, femina fuit, etc., nec ponitur in catalogo Romanorum pontificum propter muliebrem sexum. Aliqui historiographi praemittunt istum Joannem Benedicto tertio, et aliqui eum postponunt.« Desinit in Martino V et statutis synodi Constantiensis contra haereticos, additis contra eosdem quibusdam versiculis aenigmaticis:

Oppositum montem conscendere cernis Orontem,
cum initio explicationis. Accedit Summarium Chronicae Romanorum pontificum, extractum e libris Celeydor (vel Celeydob) de vero Romano imperio [Col. 0913D] anno 1454 in Urbe. Desinit in »Caius, Marcellinus.« Desunt alia quaedam folia.

15. Landulphus de Columna, cujus Breviarium historicum in hoc Codice laudatur, alio cognomine dicitur »Landulphus Sagax.« 413 Breviarium suum historiale dicavit Joanni XXII pontifici Romano ab anno 1320, quod prodiit Pictavis anno 1479. Nonnulli putant eumdem Landulphum fuisse auctorem Historiae Miscellae. Sed alium quoque fuisse, qui post Landulphum in Historia Miscella compilanda laboravit, ex hoc nostro Codice patet. Videri de hoc argumento potest Fabricius in utraque Bibliotheca Latina, et notatio Mansii ad Bibliothecam mediam. Ea, quae de Gothorum historia in hoc Codice narrantur, non inutile esset cum nostris chronicis conferre.

[Col. 0914A] 16. Codex 1968 Ottobonianus membranaceus in 8 saeculi XII circiter. Opus de Rhetorica M. Andra gesti, seu potius Fortunatiani sine titulo veteri: incipit: »Quid est rhetorica? bene dicendi scientia.« Desinit, »non aliter exorsus est.« Sequitur: »Oratoris officium est:« titulus recens: »Ars minor, sed potius dicenda ars major.« Desinit: »Scriptionem bene loqui: Explicit ars rhetorica C. Julii Victoris feliciter. Hermagorae, Ciceronis, Quintiliani, Aquili (obscure), Marcomanni, Taciani.« Subinde, »De positione stellarum, Duo sunt extremi vertices mundi.« Prope finem libri titulus. »Ysidorus de VII gradibus consanguinitatis. Primo gradu superiori linea continentur pater, mater.« Est explicatio Stemmatis Isidoriani, de qua dixi cap. 86.

[Col. 0914B] 17. Codex 2524 Ottobonianus membranaceus in fol. saeculi XV, ut videtur. Titulus recens: »Casus Decretalium a Joanne de Deo magistro et professore.« Sunt libri quinque. In fine librorum auctor dicitur »Joannes sacerdos Hispanus.« Sequitur ejusdem liber de Judiciis: initio dicitur »Joannes de Deo sacerdos,« et in titulo »Joannes sacerdos Hispanus:« de quo auctore plura bibliographi nostri. Aliae anonymae expositiones Decretalium. Ethica Aristotelis cum commento. Pag. 141. Flores ex SS. Patribus, initio carentes: »ex Isidoro,« Bernardo, Chrysostomo, S. Maximo, Augustino, Gregorio, Ambrosio, Hieronymo, Seneca. Isidorus laudatur »de Summo Bono, in Ethimologiis.« Pag. 147. Incipiunt flores poenitentiae: »Quoniam peccantibus, etc.« ex Patribus [Col. 0914C] Augustino, etc. »Isidoro, etc.«

18. Codex 2992 Ottobonianus papyraceus in-8. Ciceronis, quae dicuntur, Synonyma. »Cicero Lucio Vetturio suo salutem: Collegi, etc. Abditum, opertum, etc.« Desinit: »velatur, operitur, etc.« De his Synonymis actum cap. 56. Sunt plura alia, ut Vita Petrarchae per ipsum scripta, Francisci de Fiano epistola ad Leonardum Aretinum de causa Ovidiani exsilii. Poggii epistola ad Leonardum Aretinum de 414 supplicio Hieronymi Pragensis, quem »praeter fidem,« ut ait, laudat, et alia hujusmodi.

19. Codex 3136 Ottobonianus chartaceus in-fol., olim bibliothecae Passionaeae: litteris tantum Graecis undique exaratus saec. XVIII. In Inventario ita indicatur: [Col. 0914D] »Isidori opus de haeresibus Graece.« Putaveram, vel Isidori librum de Haeresibus, qui a Braulione memoratur, vel ejus Etymologiarum caput, in quo de haeresibus agit, in linguam Graecam fuisse ab aliquo conversum. Sed longe aliud inveni. Haec est Graeca rubrica: , , , . Obscurum est verbum . Inscriptio Latine ita sonat: »Domino meo magnificentissimo et gloriosissimo, Christique amantissimo filio Sporacio Isidoro de haeresibus et reliquis verbis.« Opus est non Isidori, sed alterius ad »Sporiacum Isidorum,« scilicet Theodoreti: cujus epistola nuncupatoria tom. IV Institut. theologic. Ven. Thomasii, ubi opus editum legitur, ita inscribitur: [Col. 0915A] »Domino magnificentissimo et gloriosissimo, Christique amantissimo filio Sporacio Theodoretus Cyri Augustoenphratessae episcopus in Domino salutem.« Incipit: »Laude dignum est.«

20. Dubitat in not. Vezzosius an Sporacius, ad quem Theodoretus scribit, ille sit qui, judex ab imperatore designatus, Chalcedonensi interfuit concilio: an ille qui anno 452 consulatum gessit, an alius. Ex Ottoboniano Codice colligi hoc potest, Sporacium vocatum quoque fuisse Isidorum. Post libros quinque haereticarum fabularum sunt in hoc ipso Codice opuscula alia Graeca, S. Maximi, »De ligno vitae;« Gregorii Theologi: Cyrilli, etc.



CAPUT CVII. Alii Codices mss. Romani, qui Isidoriana opera exhibent, scilicet Archivii Vaticani, Bibliothecae Collegii Romani, Angelicae, Casanatensis, Albaniae, Borgianae. De variis lectionibus Codicum mss. Toletanorum Romam transmissis.
[Col. 0915B]

1. Ingenti silvae mss. Codicum qui in bibliotheca Vaticana per varias ejus partes asservantur, nonnullos alios juvat addere, quos extra eam bibliothecam evolvi. Duo sunt non contemnendi in archivio 415 secretiori Vaticano, quos ejusdem archivii Vaticani praefectus, V. C. Cajetanus Marinius, in re litteraria publica illustre nomen, a me conferri pro sua singulari humanitate indulsit.

2. Codex antiquior, quem propterea primum voco, archivii Vaticani Miscell. armar. 6, num. 46, membranaceus in-fol. magno, saeculi X, ut videtur, [Col. 0915C] charactere cursivo Romano, sed ita ut z scribatur more Germanico. Pauca sunt, neque obscura, litterarum compendia. Diphthongi conjunctae: saepe tamen omittuntur. Atramentum a prima manu parum nigrum erat; sed altera manus eodem ductu litteras atramento nigriori superscripsit, nisi quod aliquas longiores ad breviorem formam reduxit. Eadem secunda manus in prima pagina haec descripsit ex aliquo, ut opinor, veteri libro: »In capite libri epistola. Domino meo, ac Dei servo Braulioni Ysidorus. Tuae Sanctitatis epistolae, etc.« ut in Editis.

3. Post hanc epistolam: »En tibi, sicut pollicitus sum, etc.« Illico: »Incipit liber Ysidori Etymologiarum. [Col. 0915D] Prologus. Sunt hic plura sacra, etc.;« versus bibliothecae Isidori, de quibus dixi cap. 81. Sequitur titulus litteris uncialibus, de minio rubentibus. »In nomine Domini nostri Jesu Christi incipit Ethimologiarum Hisidori Spaniensis episcopi liber primus. Domino meo, et Dei servo Braulio episcopo Isidorus. Tuae Sanctitatis epistolae me in urbe Toletana invenerunt.« Nihil aliud ex hac epistola additur. Subjicitur index capitum libri I, et illico caput 1. »Disciplina a discendo.« Opus divisum est in viginti quinque libros.

4. Post librum XI qui apud Grialium est IX praetermittitur »vocum certarum alphabetum,« qui liber est X Grialii, et subjicitur liber XII »De homine, etc.« Hac in re, ut multis in aliis, congruit cum Albanio [Col. 0916A] Codice, infra recensendo. Integrum est opus Etymologiarum: sed extremum folium recentiori manu suppletum est. In fine: »Explicit Ethimologia libri beati Isidori episcopi.«

5. Sequuntur in eodem Codice glossae in Vetus Testamentum, initio carentes, veteri manu eadem qua libri Etymologiarum descriptae. Prima verba haec sunt: »Dei ferebatur providentia qualiter cuncta creasse. Fiat lux . . . ipsa est quae postea in vasa coeli, hoc est, in sidera diffundebatur. Dixit . . . per verbum suum, etc.« Diversae sunt hae glossae a glossa Ordinaria Walafridi Strabonis, et a glossis divinorum librorum Roberti de Sorbona, qui S. Ludovici aetate, 416 hoc est saeculo XIII scripsit. Exstant hujus glossae in editione Commentariorum [Col. 0916B] S. Scripturae Menochii, Venetiis 1743, p. 472 Appendicum. Depromptae magna est parte sunt ex Isidori libris, et ex his ipsis Codicis Archivii Vaticani glossis. Hae non progrediuntur nisi ad caput 3 lib. II Regum: postrema vero verba vix legi possunt. Facile quis suspicari poterit hanc esse interpretationem litteralem textus, de qua Isidorus in prologo mysticarum expositionum, ut cap. 65 fusius explicui. In postrema Codicis pagina versa legitur epistola Gottescalci ad quemdam Lupum, nescio cujus cathedrae antistitem: litterae enim jam evanescunt. »Decima Augustarum die Sanctitatis Vestrae mihi delatae sunt litterae.«

6. Opus Etymologiarum a prima manu videtur divisum fuisse in viginti quinque libros: sed secunda [Col. 0916C] manu numeri saepe deleti aut turbati sunt Diversus etiam ordo librorum est ab editis, ac fortasse hic Codex ex diversis descriptus est. In eo etiam reperitur insertus Indiculus de haeresibus sub S. Hieronymi nomine, ut in Codice Albanio et aliis, de quo confer caput 86, et synodus Caesariensis de paschate.

7. Codex secundus Archivii Vaticani in-fol. membran. saeculi XI circiter. Nexus satis frequentes, sed faciles, et plerumque lineola superposita. Diphthongi unitae. A capite 4 lib. XI (alibi XII). »De serpentibus,« recentior videtur esse character, et atramentum est dilutius. Initio a manu recenti notatur: »Ex libris Congregationis S. Mauri Romae.« Sunt duae epistolae Isidori ad Braulionem. 1 »Tuae Sanctitatis. [Col. 0916D] 2. En tibi, etc.« Sequitur rubrica: »Incipiunt libri Ysidori Junioris Spalensis episcopi ad Braulionem Caesaraugustanum episcopum, vel ad Sesibutum (Sisebutum) suum scilicet dominum et filium scripti. Haec sunt capitula libri primi.« Indicantur capita 29.

8. Libri secundi capita sunt 32. Libri III capita 70. Libri IV capita 13. Libri V De legibus, etc., capita 39. Finis hujus libri: »Deo soli est cognitum. Explicit liber VI. Incipiunt capitula libri VII;« sed hic factum est libri VI. Sunt capitula 17; ultimum est de officiis. Deinde Explicit liber VII. Incipit liber VIII. Correctum, ut intelligatur non esse VIII, sed VII. Sunt capita 52; nam libri VII et VIII, in Editis divisi, in hoc Codice continuantur, et in unum coalescunt; et caput de haereticis in plura est divisum. Caput XVIII [Col. 0917A] »de haeresibus et schismate desinit, in pristinos errores relinquant:« 417 in Editis cap. 4. Illico caput 19 quod inscribitur »De haeresibus Judaeorum. Prima: Efnei dicunt.

9. »Caput XX. Item aliter haeresis diversorum dogmatum: id est prima, Simonite. Simon quidam magus, etc. Caput LVIII. De Eunomianis. Finit: volunt esse substantiam. Hucusque Hieronymus.« Scilicet ut in Codice recentiori Malatestino, in Albanio et aliis, sed in hoc Codice omissa sunt capita Isidori, et post verba, »Hucusque Hieronymus,« haec adduntur, tanquam Isidori: »Credimus in unum Deum Patrem omnipotentem, et in unum Dominum nostrum Jesum Christum, etc.« quod fragmentum inter appendices reponetur, ut dixi cap. [Col. 0917B] 83. Desinit, »et praemium. Explicit liber VIII. Incipiunt capitula libri IX.« Sunt capita 14. Primum »de philosophis gentium,« postremum »de conjugatis.« Finit: »non quas probitas morum commendat. Explicit liber VIII. Incipiunt capitula libri X.« Sunt 12 capita.

10. In lib. IX desunt stemmata, sive arbores juris. Liber X in hoc Codice est »de homine, etc.,« qui in Editis est liber XI. Deest liber »De quibusdam vocabulis, etc.;« qui in Editis est liber X. Post caput 4 De transformatis, »Explicit liber X. Incipit liber XI.« Capita libri hujus in superiore libro continentur, »De pecudibus et jumentis caput 1.« Revera in libri X initio duodecim capita erant indicata.

11. Sequitur liber de Mundo, etc., 19 capitibus: [Col. 0917C] qui a prima manu XII, a secunda XI dicitur. Sed in fine adhuc restat: »Explicit liber tertius decimus, incipiunt capitula libri quarti decimi. De terra, etc.« Sunt novem capita. In fine: »Explicit liber tertius decimus:« sed aliud fuit. Liber sequens a prima manu videtur indicari XV. »De civitatibus, etc.« Ita etiam liber de pulveribus, etc. a pr. m. XVI, a secunda manu XIV. Ita ordo procedit, ut liber ultimus a prima manu dicatur XX, a secunda manu XVIII. In fine: »Facto fine pia laudetur Virgo Maria.-Qui complevit hunc librum, locetur in paradisum.-Dum venerit bona transitus ejus hora.«

12. In bibliotheca Collegii Romani est Codex chartaceus in-fol., in quo primo loco est enumeratio [Col. 0917D] annorum cum brevi aliquando narratione gestorum, et finitur anno 1175. Videtur ergo descriptus Codex ex alio saeculi XII. Sequitur Chronicum initio mutilum. In fine: »Explicit Chronica S. Hieronymi presbyteri. Incipit Conographia (sic) Isidori Junioris. Sed Chronicum, quod dicitur Hieronymi, ad annum IX Phocae imperatoris, et ad obitum Gregorii 418 papae pertingit. Finit: »Eraclius Gothorum gloriosissimus princeps Judaeos sui regni subdidit, et ad fidem Christi convertit . . . « Pro Heraclius, lege Sisebutus. Chronicon Isidori incipit: »Sex diebus rerum omnium creaturam Deus formavit. Finit: tunc illi consummatio saeculi est. Explicit chronica.« Adduntur quaedam, praesertim de regno Galliae, usque ad annum 1107. Sequitur: »Historia Pauli [Col. 0918A] Orosii presbyteri Ecclesiae catholicae ad Augustinum episcopum contra accusatores temporum Christianorum. Incipit brevis libri prioris historia sancti Orosii.« Ita Orosius in nonnullis mss. vocatur »Sanctus more veteri. Finit: in villis et in suburbiis habitabant.

Ipse tibi, patriaeque suae post chronica bina
Reddidit Orosium, doctrinae luce refertum,
Conclusitque simul longo quaesita labore.
Mei Karoli Reguardati Nursini militis V Idus Octobris 1459.« Codex hoc ipso tempore videtur scriptus.

13. In eadem bibliotheca Collegii Romani Codex alius in fol. membran. saeculo XIII ut initio recenti manu notatur, eleganter scriptus, sine titulo. Index capitum 15 libri I Sententiarum: tum rubrica: »Expliciunt [Col. 0918B] capitula. Incipit liber primus sancti Isidori, qui dicitur liber Sententiarum.« In libro II sunt 44 capitula. In fine libri II sunt novem versus hexametri. Item excerpta ex libris Etymologiarum. »Patrueles dicti, etc. Auctor mei generis mihi pater est, etc. De Regibus et Ducibus: Audite ergo, reges, et intelligite, etc.« (ex Salomone). Sequitur liber III. Capita indicantur 68, sed postremum numeratur 56. »De vitae exitu. Finit: laetificandos includit. Explicit, Domino favente, liber III Sententiarum sancti Isidori.« Sunt diphthongi conjunctae, nexus aliqui, sed clari, raro lineola apponitur supra i.

14. In eadem Collegii Romani bibliotheca in-folio magno Codex chartaceus saeculi XIV, sine titulo. Epistola Braulionis: O pie Domine: duae Isidori. [Col. 0918C] Index XX librorum Etymologiarum: index capitum libri I, etc., usque ad lib. XV cap. De montibus. Desiderantur alia usque ad finem.

15. In bibliotheca Angelica Romae apud Patres Augustinianos hi exstant S. Isidori Codices mss. Codex membranaceus in-4 saeculi XIV circiter, ita inscriptus: Isidorus et alii de Medicina; de quo Codice jam dixi cap. 75

16. In eadem Angelica bibliotheca Codex chartaceus in-fol. saeculi XIV 419 aut XV, rubrica: »Incipit liber Etymologiarum S. Isidori Hispalensis episcopi.« Alia rubrica: »Incipit prologus S. Isidori episcopi ad Braulionem episcopum in libro Etymologiarum. Tuae Sanctitatis epistolae, etc.« Index capitum libri I. Integrum opus Etymologiarum. In fine alia epistola [Col. 0918D] Isidori ad Braulionem: »En tibi, sicut pollicitus sum, misi opus, etc.«

17. In eadem bibliotheca Angelica Codex membranaceus in-4 parvo saeculi circiter XIV, praesertim si numeri Romani, quod alicubi videtur, sint a prima manu. Initio rubrica: »Ecclesiatici officii quaestiones selectae incipiunt.« Initium: »quare Septuagesima celebratur. So. (Forte, solutio). »Ut quemadmodum populus Dei, qui pro peccatis suis in Babylonia, etc.« Ultima est quaestio de antiphona: ultima verba: »verbi gratia unus legit, et alter discit in schola, alter seminat in campo.« Non satis apparet an hoc loco finiatur id opus. Rubrica: »Incipiunt capitula libri I.« Hic numeri sunt Romani rubri. Post indicem: »Incipit liber sancti Isidori [Col. 0919A] episcopi: Quod Deus summus et incommutabilis sit.« In libro I sunt capita 15, finis: exterriti purgabuntur. Capita libri II sunt 42 numeris Arabicis, ut videtur, a prima manu. Finis: periculum exhibet. Libri III capita sunt 66 numeris Romanis, qui hoc loco videntur potius a secunda manu. Ante hunc indicati sunt 7 versus mendose exarati: Suscipe, lector, etc. Caeterum hic liber tertius Sententiarum mutilus est in fine: procedit usque ad initium capitis 58. Multi nexus: aliquando s in fine ea forma qua nunc est in usu, quaedam litterae Gothicae in prima et ultima linea longissime excurrunt, more litterarum Carolinarum.

18. In eadem bibliotheca Angelica Codex membranaceus in-fol. parvo saeculi XV. Libri Sententiarum [Col. 0919B] Isidori cum epistola ad Massonam, ut exposui cap. 73. Deinde rubrica: quod Deus summus et incommutabilis sit. Libri I finis: quo ipse ascendit et ascensuri sumus. Libri II finis: periculum exhibet. Lib. III desinit, Laetificandos includit. In fine index capitum.

19. Bibliotheca Casanatensis nonnullos servat S. Isidori mss. Codices. Codex signatus D. IV. 23 saeculi XI, vel antiquior est, membr. in-8. Miscellanea. Antiphonarium. Versus, Arbiter ut mundi tenebras depelleret omnes: haec est praefatio metrica S. Benedicti Anianensis apud Menardum in Concordia Regularum. Pag 13: Dicta S. Isidori, De generibus monachorum: Sex autem sunt genera, 420 ex lib. II de Offic. eccles., ut dixi cap. 69. Excerpta ex conciliis [Col. 0919C] et decretis Rom. pontificum. Pag. 46, Incipit concilium urbis Romae sub Damaso papa de explanatione fidei: Dictum est: Prius agendum est, etc., confitemur esse damnata: quod inter appendices Sedulii edidi. Pag. 49: Incipit liber S. Augustini episcopi de Ecclesiae regulis: capitula 55. Credimus unum esse Deum. Est liber de Eccles. Dogmat. Pag. 54: Incipit amonitio domni Leonis Ravennatis archiepiscopi (saeculo VIII) ad Durantem monachum, vel ad caeteros, qui cum eo sunt, heremitas. Cum hesterno die mihi. Subinde Scalae ac gradus triginta, quibus ascenditur ad coelum, totidemque gradus quibus descenditur ad infernum. Diversum opus ab Scala Joannis Climaci. Dicta Bedae. Expositio fidei catholicae S. Athanasii archiepiscopi. Quid est fides secundum [Col. 0919D] substantiam: quae quid sit, et an sit Athanasii, non liquet. De quadrifario Dei opere ex Operibus S. Augustini. Caput S. Isidori de Elementis: Elementa sibimet, sicut natura, sic etiam situ differunt. Ita Isidori de firmamento, de aquis coelestibus, de stellis, de XII signis, quae ex libris Etymologiarum et de Natura rerum sunt excerpta.

20. Codex G. VI, 7 ejusdem bibliothecae Casanatensis, olim Altempsianus, chartac. in-8 saeculi XV. Miscellanea spiritualia. Prope finem: Incipit excerptum libri Ysidori, qui dicitur Symonia (Synonyma) de homine plangente et ratione ammonente: nota bene, quod brevis et utilis est Latinice proferendi, sive litteraliter: Anima mea in angustiis est; circumdatus sum malis, etc., quidquid agis pro futura age [Col. 0920A] mercede. Amen. Rubrica: Quidquid agunt homines, intentio judicat omnis. Explicit Excerptum praedict Ysidori. Deo gratias.

21. Codex G. III, 1 ejusdem Casanatensis bibliothecae in-fol. membran. saeculi XI circiter charactere Gallico. Expositio Brunonis Astensis in Cantica. Praecedunt versus. Hunc cecinit Salomon, etc., de quibus actum cap. 81. Expositio ejusdem in Apocalypsin, titulo recentiori initio: Item Chronica ab Adam usque ad Titum Pauli discipulum secundum Isidorum. Sed pag. 57 titulus est. Liber de Vita et Obitu Justorum Hieronymi. Post prologum et indicem rubrica: Incipit explanatio S. Hieronymi presbyteri: Adam, etc. Sunt capita 86, et nonnullae variae lectiones antiqua manu. Ibid. de S. Petro: Ad Australem [Col. 0920B] plagam est sepultus. De Paulo: contra Orientalem plagam. De S. Jacobo: »Jacobus Zebedei, frater Joannis, quartus 421 in ordine, XII tribubus, quae sunt in dispersionem gentium, scripsit, atque Hispaniae et Occidentalium locorum Evangelium praedicavit, et in occasum mundi lumen praedicationis infudit. Hic ab Herode tetrarcha gladio caesus occubuit, sepultus in archa marmorea:« diversae lectiones veteri manu, vel acha marita, vel in Achaia Marmorica, ut indicavi cap. 61. In fine: Explicit Vita vel Obitus sanctorum qui in Domino praecesserunt. De Chronicae vocabulo: Chronica Graece dicitur, etc., ex lib. V Etymolog. usque ad finem, quarto anno Sisebuti, etc.

22. Codex Casanat. D. IV, 30, exaratus saeculo IX, [Col. 0920C] anno 812, charactere plerumque Longobardico in-4 fere quadro: de quo Schelstratius tom. I Antiq. Eccles. pag. 623. Kalendaria, Opera Bedae et Alcuini: »Sex aetates mundi« Bedae, vel alterius. Varia opuscula et fragmenta. Ibid. pag. 135. »Ysidori de legis decalogo. Dedit igitur Deus legem Moysi innocentiae nostrae, cognitionis suae, etc. Primum Decalogi mandatum ad Deum Patrem pertinet, etc.« Desinit, »ad proximi societatem.« Sunt capita 29 et 30 Expositionis in Exodum cum nonnulla scripturae varietate.

23. In selecta bibliotheca Excellentissimae Familiae Albani Romae Codex est membranaceus in-folio parvo, saeculo X circiter exaratus. Sunt diphthongi conjunctae, punctum unum aliquando pro distinctione [Col. 0920D] inter medias litteras, vel ex parte superiori, vel infra, voces inter se parum disjunctae, nexus nonnulli, sed clari, character Italicus, vel Gallicus vetus, satis perspicuus. Primo loco liber Isidori de Natura rerum, initio mutilus usque ad caput 4 de mensibus. Ultimum caput est 50 de partibus terrae, quod additur a Breulio, et in appendice editionis recentis Matritensis. Sequuntur versus, qui videntur esse compendium plurium capitum libri de Natura rerum, usque ad caput, »De nominibus ventorum.« Versus de nominibus ventorum in notis subjiciuntur a Grialie qui Isidoro antiquiores existimat.

24. Sequitur: »In nomine Domini nostri Jesu Christi. Incipit Etymologiarum Isidori Spaliensis episcopi liber primus.« Sine ulla epistola index [Col. 0921A] capitum libri I et sic index capitum initio uniuscujusque libri. Ultimus liber, qui in Editis est vigesimus, hic numeratur 29, et in fine est mutilus a capite 3. Liber, qui in editione est X »vocum certarum Alphabetum,« omnino praetermittitur, 422 et cum locus ejus esse deberet post librum XI, post hunc notatur: »Explicit liber XI. Incipit liber XIII.« In libro de Natura rerum cap. 7 versus finem post verba, »coetibus decoratur,« in Cod. est rubrica: »Item recapitulatio supradictorum.« Capite X pro rubrica est: »De circulo mundi.« In figura legitur, »Quartus circulus eximerinus temperatus habitabilis: »in edit. »chimerinus.« Item: »Medius circulus ysimerinus torridus inhabitabilis propter calorem.« In edit. 3 circulus aestu inhabitabilis.« Caput XI De partibus [Col. 0921B] mundi incipit: »Elementa mundi quatuor sunt, etc.« finit, »subjuncta exprimit pictura.« In figura nihil scriptum fuit.

25. Caput XII de coelo incipit a verbis: »Caeterum S. Ambrosius, etc.« finit: »Occurruntque polo diviso (sic) potentia cursu.« Capite 23 in figura legitur: »Saturnus fertur peragere circulum suum annis XXX, etc.« In edit.: »Explet cursum suum, etc.« In cap. 26 post verba, »sensibus innotescat,« caput 27 De arcturo: »Arcturus ille est, etc.« Post verba »cito facit occasum,« caput 28 De pleiadibus: »Pleiades, etc.« Caput 29 Codicis in Edit. est caput 27, etc. Caput 45 »De Nilo flumine,« in Edit. cap. 43; finit »redit fluvius,« et illico in ms. »caput 46. De nominibus maris, fluminum: In Parthis Tranquillus [Col. 0921C] sic ait . . . quam maxima praecipitia.« Caput 47 »De positione terrae. Qualiter terra, etc.,« in Edit. est caput 44. Caput 46 »De nominibus maris et fluminum,« quod nondum lucem vidit, et certissime Isidori est, a me ex hoc Codice aliisque inter se collatis suo loco proferetur.

26. Versibus, qui post librum de Natura rerum exarati sunt, et quibus plura ejusdem libri capita metrice concluduntur, praecedit quaedam nota soluto sermone: »In ipso quidem principio conditionis (intelligo creationis) facta sunt coelum, etc.« Postea rubrica: »Item versus de eadem re: Primus in orbe dies, etc.,« de quibus vide cap. 76. Sequuntur aliae rubricae similes: »Item versus de Boote. Item [Col. 0921D] versus de Pleiadibus, etc.« Ultima rubrica carminis est, »Item versus de ventis.«

27. In Etymologiis ejusdem Codicis Albanii post medium caput 34 libri I insertum est fragmentum sub rubrica, »De indictione.« Incipit, »Indictio dicta est quasi valedictio, etc.« Character est vel primae manus, vel ejusdem aetatis. Eodem charactere subjungitur rubrica, »Incipit secunda orthographia. Ara per a solum, etc. 423 Zoticus, Zenon, et reliqua.« Haec inter appendices, fragmenta, vel additamenta Etymologiarum jure suo referentur. Continuatur deinde caput 34 libri I Etymologiarum.

28. Aliud additamentum exstat lib. VIII Codicis Albanii (apud Grialium lib. VI, cap. 17) post verba, »ut dies dominicus non omitteretur,« scilicet concilium [Col. 0922A] de ratione inveniendi pascha, »Post resurrectionem, vel ascensionem, etc.,« jussu Victoris papae a Theophilo Caesareae Palaestinae episcopo celebratum: cujus acta in hoc Codice exstantia valde differunt ab aliis editis apud Baronium et Labbeum ex Beda de Aequinoctio, et a me cum Codice 1 Archivii Vaticani, Ottoboniano 122, et Malatestio recentiori collata denuo in lucem proferentur, discusso etiam exemplari quod in opere anonymo de Computo tom. III Anecdot. Muratorii reperitur.

29. Habet etiam Albanius Codex lib. X cap. 4 (apud Grialium lib. VIII) »Indiculum de haeresibus,« S. Hieronymo ascriptum: cum rubricis, »Incipit Indiculus Hieronymi de haeresibus Judaeorum, Explicit Indiculus Hieronymi. Item unde supra Isidori, [Col. 0922B] etc.,« qui in Codice 1 archivii Vaticani, in recentiore Malatestio aliisque mss. simili modo reperitur, ut dixi cap. 86.

30. His mss. Codicibus addam, si placet, alium papyraceum in-4 saec. XV, a me comparatum, qui olim exstabat apud V. C. Magnanium bibliothecae Instituti, ut vocant, Bononiensis praefectum: qui nulli mihi non est usui futurus. Rubrica: »Incipiunt capitulorum primi libri Isidori intitulati De summo bono.« Liber I habet capita 31. Liber II, capita 43. Liber III, capita 65. Indicantur capita numeris Arabicis: multi sunt nexus litterarum, character semigothicus, aut Germanicus. Initio Codicis appictum charactere rubro monogramma Jesus; quod arguit, ante S. Bernardinum Senensem, qui anno [Col. 0922C] 1444 obiit, descriptum Codicem non fuisse. In fine: »Explicit liber Sententiarum Isidori.«

31. Post hos Codices humanitate singulari eminentiss. D. cardinalis Borgiae alium vidi papyraceum in-8 saeculi XV, quem ipse possidet, et ad me delatum benigne voluit, in quo prope finem est titulus: »Notabilia quaedam dicta beati Isidori episcopi,« et rubrica primi capitis, »De evitatione peccati.« Incipi hoc opusculum, sive dictorum collectio: »Age itaque, o anima, ut dignum est.« Desinit, »ne bonum, quod nosti, dimittas.« Finis. »Ita fere incipit ac desinit Norma 424 vivendi Isidori nomine a Bignaeo edita: sed non parum inter se utrumque opusculum discrepat, ut non immerito hoc etiam [Col. 0922D] Borgianum inter appendices referendum esse videatur. Praecedunt in hoc Codice curiosa quaedam miscellanea ex Leonardo Aretino, Francisco Philelpho, Francisco Aretino, Antonio Panormitano, etc. Epistola satyrica diaboli nomine ad Joannem ord. Praedic. archiepiscopum Ragusinum, Orationes funebres et nuptiales. Opusculum apocryphum de Jesu Christo in catalogum sacerdotum ab Hebraeis relato. Plura alia varii argumenti.

32. Nuper etiam ad me delatae sunt variae lectiones Codicum Toletanorum, quae, cura Burrielii et Bayerii olim collectae, in bibliotheca Regia Matritensi asservantur: quae ut mecum communicarentur, religiosissimus rex Carolus IV per omnia Catholicus benignissime indulsit, rem in primis promovente V. C [Col. 0923A] Petro Ludovico Blanco bibliothecae Regiae praefecto, litterarum omnium fautore et cultore praestantissimo.

33. Volumen bibliothecae Regiae Matritensis ad me missum plura continet. Primo loco sunt collationes Sententiarum S. Isidori cum editione Grialii, et duobus mss. Toletanis, altero Gothico aerae 953, sive anni 915, altero chartaceo, charactere Catalaunico. Codex Gothicus mutilus est initio, et incipit a capite 3 libri I; Codex Catalaunicus incipit ab indice: »Incipit liber Isidori de Summo Bono.« In fine Codicis Gothici haec sunt: »Finit II Kal. Aprilis ora VII in aera DCCCC. LIII. Amen. Deo gratias. Teodemirus ac si indignus scripsit. Orate pro me.« Sequitur in eodem Codice charactere etiam Gothico, sed alio atramento, [Col. 0923B] caput quoddam inscriptum: »Quantum perfectionis charitas in se fundatis habeat: Ergo si charitatem, etc.,« quod ad appendices est rejiciendum.

34. Succedit pag. 8 Alphabetum orationis ex tom. I collectionis D. Joannis Bapt. Perezii fol. 103. Perezius manu sua ad oram annotavit: »Est simul cum Luca Tudensi.« Burrielius addit: »Vere quidem invenitur in Codice continente chronicon Lucae Tudensis cum aliis membranaceo, qui asservatur plut. 21, num. 12, cum quo, utpote Pereziani apographi autographo contulimus, et variantes lectiones in oris notavimus.« Titulus est; »Incipit Alphabetum orationis ad tentamenta repellenda adversarii, et [Col. 0923C] Dei gratiam promerendam, editum a sanctae recordationis Isidoro Hispalensis ecclesiae archiepiscopo.«

425 35. Ibidem pag. 18, »Translatio beatissimi Illefonsi archiepiscopi Toletani«. Incipit: »Illefonsi praeclarissimi viri, etc.« Desinit, »omisimus huic operi annotare«. Descripta est haec narratio ex quodam Codice ecclesiae Toletanae, plut. 14, num. 23, quo continentur opera Beati et Etherii, et Samsonis abbatis, liber Isidori de Differentiis, ejusdem regula monachorum, et liber de Vir. illustr. ab Hosio cum Ildefonsi continuatione: Apologia etiam super psalmum Judica me Deus ad Ferdinandum Perez de Guzman. Auctor translationis S. Isidori est quidam religiosus Franciscanus, ut ex ea colligitur. In multis correctione indiget.

[Col. 0923D] 36. Pag. 24 terg. exhibetur specimen characterum Codicis Gothici Sententiarum, de quo num. 33. Scilicet librarius aliquis, veterem manum imitatus, descripsit plurima epigrammata, sive poematia S. Eugenii Toletani, quae nunc exstant in laudatissima editione Patrum Toletanorum part. II carminum S. Eugenii a num. 60 De dilectione ad num. 84 De judicibus

37. Pag. 33 incipit collatio Etymologiarum cum Codicibus duobus Gothicis ecclesiae Toletanae et editione Grialiana. Subscribit Franciscus Perez Bayer, qui anno 1750 Codices contulit. Alter e duobus Codicibus Gothicis vetustissimus est, multis Arabicis notis ac nonnullis Latinis insignis. Specimen characteris [Col. 0924A] exprimitur pag. 30 hujus voluminis. In fine Etymologiarum additur versus Virgilianus:

Conticuit tandem, facloque hic fine quievit.

38. Subnotantur in eadem extrema pagina nomina quarumdam urbium, quae hoc loco exprimere non pigebit, si quid forte emolumenti inde in geographicam Hispaniae descriptionem derivari possit. Pace, Elisipona, Ossonuba, Egitania, Conimbria, Beseo, Lameco, Calabria, Salamantica, Abela, Elbora, Caurio, Barcinona, Egaro, Gerunda, Enpurias, Ausona, Urgello, Ylerda, Dertosa, Caesaraugusta, Osca, Pampilona, Auca, Calahorra, Tirasona, Dumio, Portucale, Tude, Auriense, Lucu, Brittania, Asturica, Yria, Etalica, Asidona, Elepla, Malaca, Eliberri, Astigi, Cordoba, Egabro, Tucci, [Col. 0924B] Oreto, Beatis, Mentesa, Acci, Basti, Urci, Setabi, Ilici, Valentia, Valeria, Segobia, Segobrica, Arcava, Compluto, Segontia, Oxuma, Palentia, Beterris, Magalona, Nemausu, Narba, Carcassona, Elena.

39. Uterque Etymologiarum Codex libris viginti absolvitur. In vetustiori singulis libris praefigitur index capitum. In ejusdem 426 Codicis libro III sunt peculiares quaedam figurae geometricae, et notae musicae, quas D. Franciscus Xaverius Palomares exacte delineavit. Subjungitur in textu explicatio earumdem figurarum, quae ab editis omnino abest. Codex quoque recentior in multis hujusmodi additionibus cum veteri consentit.

40. Chronicon Etymologiarum cum duobus aliis Codicibus ecclesiae Toletanae saeculi XII characteris [Col. 0924C] Latini collatum fuit a Burrielio, ut puto, qui advertit duos Codices Gothicos, jam descriptos, majori cura ac diligentia fuisse exaratos. Discrimen vero potissimum versatur in annorum numeris designandis: quo in genere facile est errores irrepere.



CAPUT CVIII. De Codicum veterum mss. librariis, collatoribus et correctoribus. Nomina eorum in catalogum referre oporteret. Specimen hujus catalogi.

1. In veterum Codicibus, qui ad nos devenerunt, saepe observare licet non solum manum librarii qui descripsit, sed etiam aliorum qui opera cum autographis aut correctioribus exemplaribus contulerunt, aut ex ingenio errores antiquarii emendarunt. Qua [Col. 0924D] diligentia S. Hieronymus curaverit, ut versio Bibliorum a se peracta, et alia sua opera exacte describerentur, et collata cum autographis emendarentur, patet ex iis quae protuli cap. 87, num. 4. Opuscula mea, inquit ad Lucinium Baeticum scribens, ad describendum hominibus tuis dedi . . . ac frequenter admonui ut conferrent diligentius, et emendarent. Addidi alia de adjuratione Hieronymi nomine ad librarios, ut diligenter Codices conferant et emendent, quae exstat in Codice Urbinate 382, de quo cap. 104. De hujusmodi adjurationibus et diris in eos qui libris aliquid addunt, vel detrahunt, confer Bibliothecam Graecam Fabricii lib. V, cap. I, p. 75, Michaelem Lilienthalium Selector. litterar. p. 1, et Pippingium de Imprecationibus libris ascriptis Lipsiae 1721.

[Col. 0925A] 2. Plura in hanc sententiam disserui in Prolegomenis ad Sedulium cap. 7, ubi evidentissimis rationibus demonstravi putidam calumniam esse, quod Tellerius, vir aeque pius ac doctus, Codicem 427 S. Hilarii in archivio basilicae Vaticanae existentem vitiasset, deletis in verbo adoptatur litteris pt, et subrogata littera r; ex quo nunc legitur adoratur. Quam controversiam ea solum nunc ratione refrico, ut duo admoneam: primum auctores Diarii litterarii Veneti, qui tom. XXIII, artic. 13, crimen illud Tellerio satis clare impegerant, postea tom. XXVII, pag. 401, opinionem suam quodammodo retractasse, dum asserunt se nunquam existimasse commissum id a Tellerio, aut voluisse ab aliis ita existimari. Sed calumnia altas jam radices egerat, aemulorum opera [Col. 0925B] animis etiam doctissimorum hominum instillata. Verba auctorum Diarii litteratorum Italiae loc. cit. ita se habent: In essa Novella si dice bensì, essere dal P. Tellier visitato quel Codice, il quale si è poi trovato RECENTEMENTE adulterato: ma non si è detto mai che tal ritoccamento sia stato fatto dallo stesso P. Tellier; nulla ostando che non potesse essere stato fatto innanzila visita d'esso. Come dunque ciò non è stato scritto da noi, cosi non è stata mai nostra intenzione, che altri dalle nostre parole lo deduca: tale non essendo veramente il nostro sentimento. Ostendi jam loc. cit., testibus oculatis in medium productis, saeculo XVI in eo Codice legi adoratur, non adoptatur, adeoque falsum esse quod correctio RECENS inventa fuerit, postquam Tellerius Codicem inspexit.

[Col. 0925C] 3. Alterum, quod monere volebam, id est, Constantium in fine editionis suae Operum S. Hilarii col. 1399 et seqq. syllabum confecisse mss., nec non editorum Codicum, ad quos exacta et emendata sunt sancti Hilarii Opera, ubi col. 1401 ait: Libri de Trinitate recogniti sunt ad ms. Vaticanae basilicae, qui nimirum in archivio basilicae S. Petri de Urbe asservatur, saeculo sexto ineunte exaratus. Hujus exemplaris variae lectiones primum Latini Latinii, tum Petri Ciaconii, ac demum Joannis Baptistae Bandini recensione annotatae ad nos missae fuerunt. Eccur igitur Constantius observare aut nos monere praetermisit, quid viri illi docti legissent? Latinium Bandinumque adoratur legisse loc. cit. demonstravi: neque dubito [Col. 0925D] quin hoc ipsum Ciaconius indicaverit: ac fortasse variae illae lectiones, quas ego manu Mureti ascriptas puto, et in quibus exprimitur, tunc legi adoratur, prius fuisse adoptatur, nonnemo Petri Ciaconii esse conjecit. Eruditissimus vir Blasius Nasarre in prologo ad Polygraphiam Hispanam Christophori Rodriguez advertit 428 historiam controversiae inter Germonium et Constantium a Joan. Petro Ludewigio scriptam, et de falsariis Codicum profanorum agere Plinium juniorem lib. X epist. 71, et Galenum de Nat. hum. lib. II tom. V, et in comment. lib. I pag. 16.

4. Quoniam vero in evolvendis Codicibus mss., aliisve libris perlegendis plura nomina eorum obiter annotavi, qui Codices olim aut descripserunt, aut contulerunt, aut emendarunt, illud mihi veniebat in [Col. 0926A] mentem, utile fortasse esse futurum, si ex indicibus Codicum mss., qui multi jam typis commissi sunt, aliisque monumentis Catalogus conficeretur Exscriptorum, Collatorum, et Correctorum. Certa aetas multorum Codicum, quae nunc ignoratur, colligi posset: tum inspecta librariorum aut correctorum conditione, aut doctrina, quae ex historiis aliunde constaret, majus Codicibus pretium accederet. Nonnulla praemitti possent ex Christiani Schoettgenii historia librariorum et bibliopolarum veteris et medii aevi, ex idoneis monumentis collecta tom. III Thesaur. antiquit. Joannis Poleni, et ex dissertatione Joannis Andreae Eschenbachii de scribis veterum Romanorum eod. tom. III. Si quid prodesse possint nomina librariorum et correctorum, quae ego, ut [Col. 0926B] dixi, perfunctorie, et aliud agens partim in his Prolegomenis expressi, partim in schedas retuli, ea in medium proferam.

5. Apud Pezium in Thesauro Anecdotorum, praefat. I tom. l, commemorantur Liutoldus saeculo XII, elegans exscriptor, Jacobus de Vratislavia saeculo XV, Joannes de Spiz, Joannes Feybechk, Werinherus saeculo XII, Bernardus, Baldo, Sigipoldus, B. Ellingerus, Pabon, Froumundus, Ludevicus, Conradus Reginbaldus Monherus, Ysingrimus, Helphricus, Nidkerus. Ibid. tom. III, part. III, coll. 515, in Chronico Tergeseensi cap. 7 laudatur monachus Werinherus, al. Veczil, saeculo XI, artificiosus anaglypha in scripturis, et in picturis, et in ornamentis librorum de auro et argento subtilis. Quod arguit de recenti [Col. 0926C] Codicis aetate non esse statim judicandum, quia in eo ejusmodi ex auro et argento ornamenta apparent, ut nonnulli faciunt. Exstant Schwarzii disputationes tres de Ornamentis librorum. Apud eumdem Pezium in praef. ad tom. I, num. 29, nominatur quoque Werinherus, sed in Codice, ut ait, saec. XII, et hac subscriptione: Hunc librum Werinherus diaconus et monachus patravit. Codex Opera Gregorii Turonensis exhibet. Tom. III, col. 609, 429 ex Notitiis antiquis monasterii Benedictoburani celebrantur exscriptores librorum capellani Kisylae reginae, deinde monialis, Engilhardus, Chadoldus, Tracholfus Frisingensis ecclesiae episcopus, Rudpertus et Racholfus. Commemoratur Codex quadraginta homiliarum S. Gregorii: in quo haec erat subscriptio post homiliam vigesimam: [Col. 0926D] Ora pro scriptore, si habeas Deum protectorem, Hengilhart. In fine operis: Expliciunt omeliae beati Gregorii papae. Chaldold presbyter scripsit istas omelias, qui cum regina Kysila venit ad monasterium S. Michaelis archangeli ad Quohchalun. Ad saeculum VIII hi exscriptores pertinent.

6. Profertur deinde epitaphium Gothelmi, sive Gotaelmi abbatis Benedictoburani saeculo XI, qui libros patravit plurimos, multos scripsit, multos comparavit, Moralia Job patravit per monachum suum Adolpertum scribi. In catalogo etiam ejusdem monasterii Benedictoburani saeculi XIII indicabatur Augustinus de Civitate Dei, exscriptore Burchardo monacho saeculo XII. In notis Pezius indicat Historiam Longobardorum [Col. 0927A] Pauli Diaconi, exscriptore Ludevico; et Chuonradi Sermones Dominicales, descriptore Wilkelmo saeculo XV.

7. In eodem Thesauro Anecdot. parte III tomi IV laudatur David monachus, qui, quos legerent, quos meditarentur fratres, scribebat doctorum libros, ex cap. 8 libri I Reineri monachi de Clar. scriptor. monasterii Leodiensis S. Laurentii. Apud Martenium in Thesauro novo Anecdot. tom. III, col. 507 seq., Gontherus monachus saeculo IX scriba peroptimus, tres antiphonarios propria manu conscripsit, quorum unum elegantiorem litteris aureis illuminatum beato Bertino contradidit. Descripsit et Computum, etc. Viros etiam praestantes doctrina, et dignitate aliquando ipsos manu sua libros descripsisse, ut emendatos [Col. 0927B] haberent, constat ex Baluzio ad Capitularia tom. II, pag. 1160 seqq. Harduinus presbyter, qui obiit anno 811, ut ex Chronico Fontanellensi in Spicilegio Dacherii tom. III constat, »Plurimos arithmeticae artis-disciplina alumnos imbuit, ac arte scriptoria erudivit: erat enim in hac arte non mediocriter doctus. Unde plurima ecclesiae nostrae proprio sudore conscripta reliquit volumina, id est, volumen quatuor Evangeliorum Romana littera scriptum, etc.«

8. Florezius tom. IX Hisp. sacr., pag. 241 et seqq., agit de Joanne episcopo Hispalensi, qui ineunte saeculo X Scripturas sacras commentariis 430 Arabicis exposuit, ut Rodericus Toletanus refert, [Col. 0927C] ex quo perperam aliqui collegerunt biblia ab eo Arabice reddita. Floruisse anno 911 arguit Florezius ex Codice Hispalensi conciliorum a Joanne diacono exarato jussu episcopi cognominis. De Joanne diacono Hispano antiquario confer cap. 85, num. 6. Homiliarius, sive Homiliarium saec. X circiter describitur tom. X Hisp. sacr., cujus exscriptor nominatur Florentius.

9. Idem Florezius tom. III Hisp. sacr., pag. 393, sermonem instituit de celebri Codice conciliorum Aemilianensi, qui scribi coepit anno 962, et absolutus fuit anno 994. In ejus fine imagines depictae sunt Belasci scribae, Sisebuti episcopi, et Sisebuti notarii cum hoc lemmate: »Sisebutus episcopus cum scriba Belasco presbytero, pariterque cum Sisebuto discipulo [Col. 0927D] suo edit hunc librum. Memento memoriae eorum in benedictione.« Ubi verbum edere sumitur pro scribere, et in ordinem redigere: ac fortasse episcopus Codicem contulit et emendavit. In Biblioth. vet. Hisp. Nic. Antonii lib. V, n. 289, recensetur Codex S. Ildefonsi de Virginitate Deiparae exaratus ab Atilano, qui Zamorensem episcopatum tenuit ab anno 990 ad 1009. Bayerius ib. in not. ad num. 290 hanc subscriptionem ex alio ejusdem operis Codice expromit: »Ego miser SALOMONIS archipresbyter servus Dei indignus et peccator scripsi hoc libellum de Virginitate sanctae Mariae virginis et genitricis Domini ad finem usque: complebit in civitate Toleti in eglesie sanctae Mariae virginis sub metropolitanae sedis domno Paschalis archiepiscopi. Notum sub die [Col. 0928A] VI feria ora III in diem S. Cypriani episcopi XVIII Kalend. Octubres in aera millesima centena quinque.«

10. Saepe in his Prolegomenis nomina eorum prolata sunt, qui Codices exararunt, ut cap. 6, num. 5, Facundi saeculo XI, cap. 40, num. 57. Teodemiri saeculo X, cap. 43, num. 15. Bonihominis, sive Homoboni saeculo XIV ibid., num. 38. Fr. Jo. Gaii Dominicani, cap. 44, num. 27. Leonardi Ser Uberti saeculo XV, cap. 45, n. 9. Petri, cap. 46, num. 8, Kerardi monachi saeculo IX, cap. 55, n. 3. Dominici presbyteri Hispani saeculo XI, cap. 61, num. 13. Dominici presbyteri Hispani saeculo XI, qui proinde idem ac superior esse videtur, cap. 63, num. 8. Benedicti Acolythi eodem saeculo XI, cap. 65, n. 8. Petri [Col. 0928B] Castrensis pueri nobilis Hispani, cap. 67, num. 18, cujusdam Petri monachi Carthusiensis throni, ut ibi dicitur, beatae Virginis.

431 11. Ita etiam cap. 73, num. 7, commemorantur exscriptores Codicum Vigila et Sarracinus saeculo X, cap. 78, n. 21. Christophorus de Aquapendente saeculo XIV, cap. 79, num. 11. Petrus Willelmus Armarius saeculo XII, cap. 81, num. 10. Saturninus archidiaconus Hispanus saeculo IX, cap. 87, num. 12. Sebastianus diaconus notarius Hispanus saeculo X, cap. 88, num. 50. Andreas Chica monachus saeculo XIV, cap. eodem 88, num. 69. Elenus, sive Telenus abbas Hispanus saeculo incerto, antiquus certe, cap. eod., et num. eod. Ferrandus Joanniz presbyter Toletanus saeculo XI circiter, cap. 91, in [Col. 0928C] not., num. 12, ad Ballerinios Julianus presbyter anno 1095.

12. Inter mss. exemplaria Vaticana supra descripta librarii hi laudantur, cap. 93, num. 10. Laurentius Spreuwe saeculo XV, cap. 97, num. 23. Placidus saeculo XI circiter, cap. 100, num. 7. Agambaldus monachus saeculo IX circiter, cap. 101, num. 21. Joannes diaconus saeculo X circiter, cap. 103, num. 1. Leonardus de Monaco saeculo XV, cap. 104, num. 2. Petrus Cameracensis, cap. 104, num. 49. Fr. Antonius de la Villa de Pinelio saeculo XV, cap. 105, n. 24. Otto Stampa saeculo XI circiter.

13. In Inventario bibliothecae Vaticanae plures indicantur exscriptores Codicum. Codice veter. bibl. Vatic. 3101 sunt Hermanni Contracti Opera descripta [Col. 0928D] anno 1077 a Benedicto acolytho. Cod. 6047. Decretalium libri V pergam. Scripsit Franciscus Florius 1 Septembris 1483. Cod. 6840. Legendae, etc. Veronius Branchus anno 1463 exscripsit.

14. In bibliotheca Regio-Vaticana Cod. 128 S. Augustini opus de Civitate Dei Petrus Strozza scripsit anno 1483, aetatis suae 67. Cod. 1388 Xenophontis Prodigus, etc. Marii Philelphi ad Felicem Felicianum Veronensem, qui Codicem hunc manu sua eleganter exaravit, epigrammata tria: Esse nequis, etc.

15. Codicum Palatinorum Inventarium plures librarios indicat. Cod. 463 papyr. Petri de Anglia conciones manu Joannis Meydeborg. Cod. 815 pergam. Josephi historici Antiquitates Judaicae, scriptae anno 1439 a Thoma Tano, legente Jannozio. Ibid. [Col. 0929A] Josephus de Bello Judaico, manu Bartholomaei Berti de S. Miniato anno 1414. Cod. 895 ex pergam. Flori epitome scripta a Nicolao Carandulo q. Petri de Mutina, sive Venetiarum anno 1396. Cod. 971 Varia historia de domo Austriaca, exscripta anno 1508 manu 432 Nicolai Numan de Francfordia, Canonici regularis ordinis S. Augustini. Cod. 1622 Terentii comoediae manu presbyteri Hondidei Nihilini Ariminensis anno 1449. Cod. 1637 Virgilius ex perg. manu Augustini de Tervisio. Cod. 1681 Lucanus ex perg. scriptus anno 1448 a Gaspare Rasina. Codex 1692 Statii Thebais manu Gasparis Dominici Guardi de Larciano. Cod. 1708 Persius et Juvenalis ex perg. manu Joannis de Pola, ducatus Venetiarum scribae.

16. Urbinates Codices, quorum exscriptores in [Col. 0929B] inventario nominantur, hi sunt. Cod. 30 pergam. in-fol. scriptus anno 1473 a Petro de Trajecto ex Monte Massa: quo Origenis quaedam Opera continentur. Cod. 112 Breviarium Romanum, quod fuit Matthiae Corvini regis Hungariae, scriptum anno 1487 a Martino Antonio presbytero, insignibus picturis ex auro et minio eleganter ornatum. Cod. 137 S. Thomas in I Sententiarum perg. in-fol., scriptus in Scarparia a Theodorico Goch anno 1437. Cod. 173 perg. in-fol. Bartolus e Saxoferrato in 2 part. Codicis scriptus a Francisco de Pantaleonis de Neapoli. Cod. 196 Bessarion, etc., an. 1472 a Petro de Trajecto. Cod. 220 Averroes in 8 libros Physicorum Aristotelis a Theodorico de Erfordia, pergam. in-fol. Codex 227 Hieronymus Aretinus, etc., a Federico Veterano Urbinate [Col. 0929C] perg. in-fol. Cod. 245 Plinii Historiae membr. in-fol. ab Antonio Marci filio Florentino anno 1440. Cod. 305 Laurentius Valla, etc., anno 1471 a Petro de Trajecto perg. in-fol. Cod. 329, Federici Veterani carmina in laudem Accursii Marchesini: Nomen ab effectu, etc. Hic est Federicus Veteranus, cujus manu multi Codices Urbinates eleganter descripti sunt. Cod. 348 Domitii Calderini commentaria, etc., anno 1474, ab Angelo Calliensi.

17. Cod. Urbin. 349 Laurentii Vallae Ilias Homeri Latine versa, scripta anno 1480 a Federico Veterano. Cod. 351 pergam. in fol. Bernardini Glicinii commentarium in Petrarcham. Carmen Italicum Federici Veterani in Obitum Federici ducis Urbini, cui hoc [Col. 0929D] volumen ultimo descripsit, cum fere sexaginta exaraverit. Cod. 352 Anticlaudianus, etc., anno 1481 a Federico Veterano. Hic est Codex, ex quo carmen Dracontii in lucem publicam emisi. Cod. 368 perg. fol. Federici Veterani, bibliothecarii ducis Urbini, versus: Ne caveas lacrymis. Cod. 383 Cassiodorus, etc., pergam. in-fol. an. 1472, Florentiae a Petro de Trajecto. Cod. 402 Aeneas Silvius, etc. 433 Federici Veterani, hujus et aliorum multorum Codicum scriptoris epigrammata duo. Cod. 427 Q. Curtius pergam. in-fol. a Matthaeo de Contusiis de Vulterris. Cod. 470 Caeremoniae Romanae curiae perg. in-fol. anno 1487 a Sigismundo de Sigismundis. Cod. 542 Epistolae per anni circulum membr. a Fr. Simone Ferro Augustiniano. Cod. 548 Parabolae Salomonis a Matthaeo [Col. 0930A] de Contugiis, (al. de Contusiis), de Vulterris. Cod. 550 perg. in-fol. Petri de Candia, al. Alexandri V. Lectura, etc. a Gerardo Lamberti de Keynsberch, clerico Coloniensi. Cod. 643 Anonymi carmina papyr. in-4, a Petro Paulo de Coronata Urbinate. Cod. 651 Terentius perg. in-4, anno 1471 a Federico Veterano. Cod. 736 ejusdem Federici Veterani Urbinatis carmina pergam. in-8. Cod. 984 Pauli Diaconi historia perg. a Federico Veterano.

18. Ottobonianos nunc referam Codices, qui nomina librariorum indicant, ut ex Inventario patet. Cod. 66 Pentateuchus scriptus a Dominico presbytero charactere majori simillimo specimini quod Mabillonius exhibet pag. 346 Rei diplom. ex Epistolis Pauli. Cod. 78 Cassianus chartac. anno 1469 a Marcello [Col. 0930B] de Plano. Cod. 225 chart. Vitae Sanctorum Petri episcopi Equilini an. 1408 a presbytero Vaxilino Hordano. Cod. 317 Gregorii VII Registrum a Joanne Dominico Mamiliano. Cod. 545 Breviarium Minorum anno 1464, a Fr. Antonio ejusdem ordinis. Cod. 746 Fr. Raimundi Billond Vetus Testamentum et Evangelium carmine, cui titulus Aurora: Frequens sodalium, etc., membr. in-fol. Cum hoc carmen sit Petri Rigensis, clerici Remensis, cujus nomine exstat in Cod. Ottobon. 2873, credi potest Raimundum Billond esse aut exscriptorem, aut possessorem libri. Cod. 761 Chronica Martini (Poloni) membr. in-fol. ab Andrea de Nivicinno, filio q. Tomassini, cive Parmae. Cod. 800 Tractatus canonici diversorum anno 1469, a Galassio. Cod. 1353 membr. Miscellanea, [Col. 0930C] quae descripta sunt anno 1442 a Petro Paulo Anconitano.

19. Cod. Ottob. 1738 chart. Petrus de Vineis anno 1386 a Lodoico de Marcis. Cod. 1752 chart. in-fol. an. 1464 a Merchionne [forte Melchiore] de Miccinellis. Cod. 1771 Plinii Secundi cosmographia ab Henrico de Becche Augustiniano Florentiae 1411. Ib. Ptolemaei cosmographia anno eod. a Simone de Grimmis Augustiniano. Codex 1954, Lucretius membran. in-8, Sulpicius Verulanus mercedem 434 pactus hoc opus . . . exscripsit 1466. Cod. 1966 Suetonius membr. in-8 anno 1438, a Joanne de Camenago. Cod. 1975 chart. Ovidii Fasti anno 1480 a Luca Sanctis. Cod. 1985 chart. saeculo XV a Dominico [Col. 0930D] de Fantis. Cod. 1998 Terentius membr. in-4 saec. XV manu, ut videtur, Matthaei Domini Herculani de Vulterris. Cod. 2006 Eutropius, etc., elegantissime exaratus Neapoli anno 1465 a Joanne Marco, Petri Strozzae Florentini discipulo, Parmae oriundo. Cod. 2020 Aulus Gellius membr. in-fol. anno 1465 a Michaele Laurentio. Cod. 2030 Senecae Tragoediae chart. in-fol. Patavii anno 1464 a Joanne Sobernheymer de Confluentia. Cod. 2036 chart. saeculi XV Ciceronis Tusculanae quaestiones a Matthaeo Anglarensi in arce Gorzani. Cod. 2126 Bernardinus Veronensis in Tibullum chart. anno 1487 a Francisco Pagno. Cod. 2182 chart. saeculi XV Guidonis de Columna Historia Trojana Lugduni an. 1455 a Joanne de Bosco, clerico Morinensi.

[Col. 0931A] 20. Codex Ottobon. 2353 membr. in-8 Concordia evangelistarum Zachariae Chrysopolitae, anno 1420 manu Andreae Bragadini exarata. Cod. 2378 Diogenes Laertius Latine chart. saec. XV a Clemente Dicio Ortino. Cod. 2837 membr. Virgilius anno 1406 ab Antonio. Cod. 2839 papyr. Cicero de Officiis anno 1466 ab Angelo Joannis Andreae Simonis de Tibure. Cod. 2863 Dantis comoedia chart. anno 1461 a Joanne Jacobi Civitecastellanae. Cod. 2864 chartac. Dantis comoedia a Petro Antonii de Bartholomaeo Guittoni Aretini. Cod. 3293 chart. Prediche di S. Bernardino, anno 1466 a Gozo de Michelangiolo Laguttiere. Cod. 3321 Trattato di confessione, etc., di S. Antonino, anno 1476 a Joanne Thomae Raphaelis Rusfacani.

[Col. 0931B] 21. Aliquando antiquarii ipsi Codices a se scriptos cum exemplaribus autographis aut correctis conferentes corrigebant: aliquando alii viri docti emendabant. Quaedam a me jam notata fuerunt in Prolegom. ad Dracont. n. 147. Apud Martenium in Thesauro Anecdot. tom. I, col. 445, refertur decretum abbatis Vindicensis Roberti anno 1156 pro bibliotheca rite custodienda, ubi dicitur: Librorum ordo negligebatur, nec novi fiebant, nec, ut decebat, veteres corrigebantur. Mabillonius lib. XII Annal. Benedict. ad ann. 721, pag. 154, num. 56, memorat Commentarium S. Ambrosii in Lucam scriptum jussu Leutcharii, sive Leodegarii, abbatis Corbeiensis 435 anno 750 quem postea Ratbertus manu sua emendavit. Pezius praefat. ad t. I Thes. Anecd. num. 65, [Col. 0931C] refert in fine Codicis Hieronymi in psalmos a nongentis anni legi: Hiltigaen ego Villirat emendationem tibi promitto

Qui scribere nescit, nullum putat esse laborem.
Nam trea digta scribunt, sed tota membra laborant
Et num. 66 de S. Alberto ex ejus Vita: »Nihil terrenarum rerum habuit, nisi pennas et inchaustum propter correctionem librorum et glossationem . . . Interrogatus autem cur abjectos quos nemo curaret, libros tam diligenter, tam laboriose emendaret et glossaret, respondit: Veniet tempus, quo haec et alia Ecclesiae nostrae opuscula cum diligentia amplectentur.« Braulio epist. 38 tom. XXX Hisp. sacr. de Codice a se emendato jussu Reccesuinti regis sic ait: [Col. 0931D] »Tantis obrutus est negligentiis scribarum, ut vix reperiatur sententia quae emendari non debeat; ac sic compendiosius fuerat denuo scribi, quam possit scriptus emendari.« Venantii Fortunati carmen 19 libri III est Ad Paternum abbatem, de Codice emendato: ubi inter alia ait:

Supplico, cede tamen, si quid me forte fefellit,
   Nam solet iste meas error habere manus.
Peculiaris episcoporum cura fuit, ut libri, quibus ecclesiastica officia continebantur, bene correcti essent. In Codice Vaticano 3830 est capitulare ms. incerti episcopi, quod incipit, Non latere credimus. ubi capite de libris et vestimentis sacris haec praescribuntur: »Admonendi sunt etiam sacerdotes, ut operam dent quatenus missalem et lectionarium [Col. 0932A] psalterium, sive alios libellos sibi necessarios bene correctos habeant: quia saepe dum bene aliquid Deum rogare cupiunt, per inemendatos libros male rogant: et pueros suos non sinant vel legendo, vel scribendo, eos corrumpere.« De Lanfranco archiepiscopo Cantuariensi saeculo XI Milo in ejus Vita cap. 6 sic refert: »Quia scripturae scriptorum vitio erant nimium corruptae, omnes tam Veteris quam Novi Testamenti libros, nec non etiam scripta sanctorum Patrum secundum orthodoxam fidem studuit corrigere. Et etiam multa de his quibus utimur nocte et die in servitio Ecclesiae, ad unguem emendavit: et hoc non tantum per e, sed etiam per discipulos suos fecit.«

22. In Codice bibliothecae veteris Vaticanae 3250 [Col. 0932B] sunt epistolae Ciceronis ex perg. collatae et emendatae per Salicetum Bononiensem et Ludovicum regium Corneliensem. In cod. Palatino 1711 Manilii Astronomica lecta et emendata cum magistro Galeotto anno 1469 436 a Joanne archiepiscopo Strigoniensi. In Cod. Ottoboniano 63 membr. in-4 antiq. S. Augustini libri XV de Trinitate: in fine K. contuli in Christi nomine. Cod. Ottob. 98 membr. in-fol. S. Augustinus de Civitate Dei: in fine: Emi hunc librum anno a nativitate 1452 pro florenis auri de camera 32, quem per annum, vel circa, steti in corrigendo: Ia: de Vicentia. Cod. Ottob. 1740 chartac. in-fol. saeculi XV. Caesaris commentaria: initio cujusque libri legitur: Julius Celsus Constantinus, vir clarus, emendavit. Idem occurrit in simili Codice membr. in-8, [Col. 0932C] num. 1963. De aliis ejuscemodi inscriptionibus veterum, qui Codices conferebant, egi in comment. ad Prudentium p. 844, et in Prolegom. ad Sedulium cap. 7. Autographa subscriptio Julii Celsi Constantini erat emendavi, non emendavit.

23. Cod. Ottob. 2047 membran. in-fol. saec. XIV Apuleius, etc.; in fine: Ego G. Crispinus Salustius emendavi Romae. Cod. Ottobon. 2989 Salustius saeculi XV membr. nitidissimus, a Pomponio Laeto emendatus.

24. Inter alias causas, cur Codices parum correcti a librariis prodirent et correctoribus egerent, illa etiam numeratur, quod interdum juvenes aut pueri ad scribendi munus adhiberentur: ut arguitur ex titulo scriptorii inter versus bibliothecae S. Isidori:

[Col. 0932D] Quisque vagus fuerit media librarius hora,
Suspensus binis feriatur terga flagellis.
In Editis est Quis vagus fuerit, vel Quisquis vagus fuerit, aut minus male Qui vagus hic fuerit. Usitatum erat illo tempore Quisque pro Quisquis. Conferendi cum his sunt versus Albini In locum ubi scriptores sedent; Hic sedeant, etc., a Browero editi post carmina Fortunati. Erant quidem inter monachos, quibus scribendi munus committeretur; ex quo apud Martenium tom. V Thesaur. Anecdot. in dialogo inter Cluniacensem et Cisterciensem, col. 1629 monachus Cisterciensis Cluniacensi objicit, quod Cluniacenses librarii, in monasterio scribentes, regularibus horis non intererant. Ad id autem munus obeundum [Col. 0933A] plerumque juvenes, neque litteris quidem satis exculti, assumebantur. Accedebant aliquando importuni interventores, qui garrulitate sua librariorum mentes alio avocabant: ex quo in alio titulo bibliothecae Isidorianae, Ad interventorem (perperam in editis ad interventionem) hoc est distichum:

Non patitur quemquam coram se scriba loquentem:
   Non est hic quod agas, garrule, perge foras.
Neque solum pueri exscriptores 437 Codicum erant, sed etiam sacrae Deo virgines. Carolus Meichelbeck Histor Frisingens. tom. I, part. I, lib. IV. »Ludovicus Pius imperator saeculo IX pontifices, monachos, sacerdotes . . . pueros docere libros omnium professionum scribere jussit, scivit: ne sacras quidem feminas ab hoc labore liberavit. Exstant passim in bibliothecis [Col. 0933B] cujusvis generis libri in membranis, quos virgines sanctae scripserunt.« Trotzius in not. ad Hermanni Hugonis libellum, de prima scribendi Origine, opusculum suum De scribis inseruit. Illud etiam vitium in librariis saepe observatur, quod cum idem verbum post aliquod intervallum sese oculis eorum objiceret, quae media erant verba, decepti praeterirent, aut cum bis idem verbum esset repetendum, semel tantum exscriberent, nonnunquam data opera, et adjecto signo, quo indicabatur illud verbum bis esse legendum. Vide Xaverium Mattei in dissertat. Della poesia degli Ebrei, et tom. XII operum edition. Neapol. 1788 in responsione ad canonicum Sicardi, et rursus tom. XIII, pag. 399, et tractatum Guilielmi Best de Ratione emendandi leges, cap. 1, § 4.

[Col. 0933C] 25. Sed cum nonnulli, qui sibi facultatem corrigendi Codices mss. arrogabant, interdum imperiti essent, saepe accidit ut veram lectionem corruperint. Exstat in Codice Urbinate 297 opusculum Nic. Perotti episcopi Sipontini adversus eos qui temere corrigunt antiquos scriptores: Solebam, etc. Confer caput I horum Proleg.

26. Praestabit autem eorum nomina praesertim annotare, qui in antiquis monasteriis laude emendate scribendi et corrigendi Codices excelluerunt. Peregrinus ille exscriptor, de quo Pezius praefat. ad tom. I Thesaur., num. 29, curiosa haec de sua scribendi ratione tradidit:

Eptaphonos, strophicus, punctus, porrectus, oriscus,
Virgula, cephalius, olinis, quilisma, podacus,
[Col. 0933D] Scandicus, et salicus, climacus, toirulus, ancus,
Et pressus minor, et major: non pluribus utor
Neumarum signis: erras, qui plura refingis.
Fortasse hic Peregrinus non distinguendus est ab Ysingrimo, de quo n. 5 et Pezius refert: Parcat Ysingrimo Deus omnipotens peregrino.

27. Idem Pezius num. 32 profert elogium Diemudis, sanctimonialis Wessobrunensis cum catalogo operum, speciosis litteris ab ea exaratorum; quam num. 37 ait plurimos libros eleganter, ornate et emendate scripisse. Joannes Mezlerus de Vir. illustr. S. Galli cap. 17 apud Pezium ibid. tom. I part III de Folchardo monacho 438 ait: Inter excellentes, quos diversis temporibus D. Gallus habuit scriptores, claruit Folchardus, cujus manum in pervetusto psalmorum [Col. 0934A] Codice ornatissimam hodie conspicimus et miramur. Et cap. 28 de Syntrammo monacho, quem omnium scribarum excellentissimum putavit Eckerardus; Plurima scripsit, et correctissime; praecipua vero elegantia Evangelia.

28. Laudat quoque Pezius in dissert. isagog. tom. II Joannem de Spira, sive Wiscler de Fresheim, qui natus fuit anno 1383, et perpolite atque eleganter scribebat. Plures Hildebergae Codices ab eo exarati sunt. Inter alios hic recensetur: Magistri Gerhardi Brant, professoris Hildebergensis anno 1404. Determinatio quaestionis, utrum sicut inter complexiones corporis humani est aliqua complexio aliis complexionibus melior et aptior ad speculandum, ita sit aliqua regio aptior ad philosophandum. Advertit Pezius, in [Col. 0934B] monasterio Mellicensi certas horas excriptioni librorum tributas fuisse; qua in arte Joannis hujus de Spira, Joannis de Weylhaim, Joannis de Carniola, Antonii de Catalonia, Martini de Senging, Wolfgangi Frischmanni de Ermerstoff, Christophori Lieb de Ysni, aliorumque plurium industria incredibilis exstitit.

29. Denique advertam non semper fidem esse praestandam exemplaribus quae egregii alicujus correctoris nomine et auctoritate commendantur. In Diario ecclesiastico Romano anni 1795 num. 6. annuntiatur opus canonici Dionysii De' blandimenti funebri, etc., ex quo refertur, Decameronem Boccacii diligentissime, ut vulgo creditur, anno 1384 ex ipso autographo fuisse descriptum a Francisco de Amaretto [Col. 0934C] Mannelli. Exemplar igitur Mannellianum magno in pretio et honore Florentiae habebatur; et anno denique 1761 excusum fuit. Nihilominus demonstratur textum Mannellianum erroribus scatere partim ex ignorantia et incuria exscriptoris, partim quia Mannellius aliquando putans autographum mutilum aut imperfectum esse, quaedam verba de sua penu adjecit. Plura in hanc eamdem sententiam addi possent: sed haec satis esse debent, ut intelligatur magna diligentia opus esse, ut genuina lectio seligatur, etiam cum vetera et correcta exemplaria prae manibus habentur.



439 CAPUT CIX. Methodus in praesenti Operum S. Isidori editione ob servanda.

[Col. 0934D] 1. Exposui jam cap. 48, num. 1 et 2, quemnam ordinem in Isidori Operibus distribuendis et collocandis tenere decreveram. Scilicet primum locum dabo iis quae universalia sunt, et ad omnes quodammodo facultates pertinent. His suo ordine succedent biblica, theologica, physica, historica, ita tamen ut in unoquoque genere pariter praemittantur quae latius in eo patent. Et ad genuina quidem Isidori Opera quod attinet, ea ita fere disponentur, ut jam de singulis a cap. 48 et seqq. mentio habita est. Fragmenta quaedam genuinorum operum, quae in nonnullis mss. reperiuntur, ipsis operibus pro appendicibus subjicientur.

2. Alia opera Isidori dubia post legitimorum editionem meliori, quo fieri possit, ordine excudentur. [Col. 0935A] Sed illud ante lectores monitos velim, quaedam opera inter genuina esse reponenda, de quibus nonnulli dubitant an veri sint fetus Isidori, vel quia contraria opinio longe est probabilior, vel quia in editione regia Matritensi ea pro legitimis recepta sunt, cujus auctoritati plurimum tribuendum esse nemo iverit inficias. Simili ratione nonnulla alia opera inter appendices a nobis reponentur, quae spuria et supposititia esse plerique viri critici contendunt, vel quia eorum qui contra sentiunt, aliqua ratio habenda est, vel quia jam ejusmodi opera in aliis Isidori editionibus inserta sunt, vel denique quia alibi non reperiuntur cum Isidori tantum nomen praeferant.

3. De annotationibus in Isidorum id habeo quod advertam. Grialianae editionis notas perpetuo textui [Col. 0935B] Isidoriano subjiciam: meas itidem adjungam, quas etiam in eis operibus quae a Grialio ignorata aut praeterita fuerunt, desiderari non patiar. Aliorum notationes post singulorum operum finem plerumque exhibebo. Id enim et ab aliis factum video, et placere multis debet, qui antiquorum scriptorum, qui illustrantur, contextum crebris et longioribus subjectis observationibus veluti obrutum videre non amant.

4. Haec eadem ratio me impellit, ut varias lectiones quae etiamsi multae rejiciantur, multae nihilominus remanere debent, seorsum 440 post absoluta quaevis [Col. 0936A] opera exprimam, nonnullis exceptis, quae pro faciliori textus explicatione in notis ipsis exponentur. In describendis autem variis lectionibus uti curandum est, ne earum copia fastidium lectori pariat, si omnino inutiles varietates scripturae, aut aperte mendosae, ubi nulla cogit necessitas, congerantur, ita etiam prae oculis habendum est sapientissimum monitum Joannis Baptistae Perezii in praefat. ad tom. I Collationum, de qua cap. 91, num. 30. Illud mirari nemo debet, quod non modo loca melius in Mss. habentia descripserimus, sed ea etiam quae plane in his depravata esse videbamus. Quis enim neget, multis locis mendosos esse Mss., et veram lectionem ex multis inter se collatis eruendam? Nos tamen in eo summam fidem adhibere maluimus, et in partem peccare tutiorem: [Col. 0936B] quod usu edocti, speremus non defuturos, qui vel in depravata scriptura plerumque vestigia alicujus verae lectionis pervestigando reperiant. Ita fere critici alii.

5. In hoc rerum ordine et in rebus ipsis explicandis gratum plerisque viris doctis facere magis sane opto, quam spero: nam ut omnes haec mea qualiacunque probent, ne optandum quidem est. Quamvis enim non semper verum sit illud, quot capita, tot sententiae, tamen nemo sanus optet, quod fieri non posse videt, ut tot capitum una eademque sit sententia.




[Col. 0935]
APPENDIX PRIMA. DE SANCTO ISIDORO EPISCOPO HISPALENSI BOLLANDIANORUM COMMENTARIUS PRAEVIUS
[Col. 0935]


441 § I.---Cultus sacer. Vita hic danda. An auctor Lucas Tudensis?
[Col. 0935C]

[2Kb] 1. Tres illustres Hispaniarum urbes magnifica et gloriosa sanctissimi doctoris Isidori ostentatione laetantur. Prima est Carthagena, olim Carthago nova, in regno Murciae ad sinum maris Mediterranei Virgitanum, portu tuto et capacissimo ac sede episcopali exornata, quae sancto Isidoro, ejusque fratribus sanctis Leandro et Fulgentio episcopis, ac sorori sanctae Florentinae patria fuit. Altera est Hispalis, urbs Hispaniae Baeticae amplissima ac celeberrimum emporium; in qua post fratrem Leandrum creatus sedis illius metropolitanae episcopus, ibidem ad mortem usque in sanctissima illius directione vixit, et hoc 4 Aprilis ad coeleste gaudium migravit. Tertia est Legio, quae antiquo regno Legionensi, versus Oceanum Cantabricum sito, nomen dedit, antiquorum ibidem regum una et episcoporum sedes; ad quam sacrum sancti Isidori corpus ex urbe Hispalensi, sub Ferdinando primo rege Legionis et Castellae, [Col. 0935D] fuit translatum. Duae posteriores urbes, Hispalensis et Legionensis, earumque dioeceses, solemni veneratione ut suum patronum colunt sanctum Isidorum; cujus festum reliquae Hispaniarum [Col. 0936C] Ecclesiae sub ritu duplici, ut Ecclesiae doctoris, celebrant; ejusque officium, uti olim recitari solebat, reperitur passim in antiquis omnibus Hispanicis Breviariis et Missalibus, ex quibus cum novemdecim enumerasset Tamaius Salazar in Martyrologio Hispanico, addit et alia plura idem continere. Est itidem Breviarium Romanum, Pauli III pontificis auctoritate, a Francisco Quignonio titulo sanctae Crucis in Jerusalem cardinale confectum anno 1535, et saepius deinde recusum; in quo hujus sancti Isidori Officium praescribitur, cum lectione de ejus vita et obitu recitanda. Memoria inscripta est, ad hunc eumdem diem 4 Aprilis, in Martyrologio Usuardi his verbis: Apud Hispalim, depositio sancti Isidori antistitis; additurque in nonnullis Mss. atque 442 doctoris; in aliis Mss., fide et doctrina praecipui; item in aliis Mss., vita et doctrina illustris viri. Sequuntur passim recentiores, et cum iis Tabulae Martyrologii Romani, hac phrasi: Hispali in Hispania sancti Isidori episcopi, sanctitate et doctrina conspicui, qui zelo catholicae [Col. 0936D] fidei et observantia ecclesiasticae disciplinae Hispanias illustravit.

[1Kb] 2. Vitam ejus et historiam Translationis, olim conscriptam et hactenus ineditam, damus ex Codice [Col. 0937A] ms. sanctae Ecclesiae Toletanae, numero 29 signato extractam, quam inde anno 1565 curiosissime descripserunt Joannes Lopez de Leon, et Franciscus de Mendoza; quod apographum est penes amplissimum dominum Nicolaum Antonium, equitem ordinis sancti Jacobi, et catholicae majestatis in curia Romana a negotiis; quem et nos Romae novimus, ejus singularem humanitatem et omnimodam doctrinam experti. Is litteris, 16 Aprilis anni 1671 Romae datis, ista ad nos scribit: »Post longam moram libero fidem meam, mittendo ad vos, sanctorum illustres vindices, archiepiscopi Ecclesiae meae Hispalensis inclyti sancti Isidori Vitam; atque item libellum ab hac diversum, forteque alterius auctoris, de Translatione ejus venerabilis corporis, ab Hispali mea ad Legionensem urbem, cum leviusculis scholiis seu annotationibus, quae potius ad exemplaris quaedam quoquo modo sananda, quam ad operis quidquam accurate circa hos libros elaborandi propositum diriguntur. Luculentiores notas dare possem, [Col. 0937B] si copia mihi fuisset temporis. Sed nos ab omnibus studiis melioribus transversos in Urbe agit cura regiorum negotiorum, viribus meis major, ac dies totos praecipuo jure sibi exposcens, adeo ut ad urgendam Editionem Bibliothecae scriptorum Hispaniae, quae jam prope metam anhelat, justum spatium vix inveniens, aegre potuerim hoc breve nostrae erga vos observantiae officium expedire. Vos locupletabitis, ac dignam tanto doctore operam navabitis. Haec paulo antequam Bibliotheca praecitata, quam nunc manibus terimus et judiciis approbamus, veniret in lucem; haec, inquam, in sua epistola dictus Nicolaus Antonius, in qua quae sananda indicat sunt aut ex proprio Hispanismo, aut ex contractione vocum a librariis non intellecta, aut a verbulo subinde omisso, quae nos more solito correximus, obsequentes voluntati eruditissimi viri. Notas, quas margini ascripserat, et luculentiores esse optabat, sub ipsius nomine colligimus et interponimus [Col. 0937C] Vitae, more nostro in capita et numeros distinctae, et marginali synopsi illustratae, quam alia subnotanda sequuntur.

[1Kb] 3. Circa hujus Vitae et Translationis auctores monet memoratus Nicolaus Antonius: »Vita haec aut illius compendium (de quo nil certum, aut compertum habeo) vulgari sermone excusum olim fuisse dicitur. Laudat siquidem Antonius [Leg. Ambrosius] Morales, lib. XII Historiae Hispaniae, cap. 21, 443 sancti Isidori Vitam Hispano sermone Salmanticae editam, itemque ab hac diversam de Translatione sancti ejus corporis et miraculis tunc a Deo in honorem ejus gestis historiam, cujus quidem, utpote a Luca Tudensi scriptae, magnam esse ait auctoritatem. Attamen in Vita plura ei displicent, quorum auctorem esse negat Lucam praelaudatum. Nec nos certi quid habemus de auctore; nam in codice Toletano isto, unde Vitam exscripsimus, nullus ejusdem Vitae laudatur scriptor, et Lucae diaconi nomen (qui Lucas [Col. 0937D] Tudensis est) ad Chronicon illius, quod Vitae subjicitur, referendum est. Nihilominus tamen Lucae Tudensis esse tam Vitam quam Translationis historiam credidit Alphonsus Morgadus, lib. I Historiae urbis Hispalensis, cap. 5, et lib. IV, cap. 4, qui lib. V, cap. 14, iterum appellat Divinum librum. At Franciscus de Padilla, in Historia Ecclesiastica, centuria 7, cap. 22, Lucam Tudensem agnovit tantum auctorem ejus libri qui Translationem et miracula tunc temporis patrata describit, uti et Aegidius Gonzales [Col. 0938A] de Avila, in Theatro Hispalensis Ecclesiae, ubi de sancto Isidoro ejus archiepiscopo agit. Hispani libri auctor, cujus Morales meminit, aut anonymus est, aut, quod magis credo, Joannes de Robles (librum enim nusquam vidimus) Canonicus collegiatae ecclesiae sancti Isidori urbis Legionensis, quem scimus de Translatione et miraculis ejusdem sancti doctoris opusculum edidisse, quod et fecisse Lucam Tudensem episcopum, idem Aegidius de Avila eodem loco refert. Librum hunc sic inscriptum: Historia de los milagros de santo Isidro arçobispo de Sevilla, prodiisse anno 1525, alicubi legimus. Certe in hoc nostro opusculo, quod Vitam sancti Isidori nuncupamus, omnia illa habentur, quae minus probabilia esse existimavit Morales, caeterisque verosimilibus fidem derogare, ut locis suis monebimus. At si quaeratur a me quid sentiam de Vitae hujus scriptore, an Lucas Tudensis, an alius multis ad denegandam Lucae hanc prolem inducimur. Stylus non omnino similis est in [Col. 0938B] Vita ista et in Lucae Chronico, aliisque scriptis. Decurrit Lucas historice magis et expedite, cum apud Vitae auctorem impeditior ex affectatione procedat oratio. Praeterea non idem utriusque judicium aut sententia de rebus es . . Lucas Hispaniae nomen ex ridiculo quodam etymo derivat in Chronici praefatione, Vitae scriptor ab Hispali urbe mavult deductum. Credit Lucas matrem Isidori in eadem praefatione Theodoram, Vitae auctor appellat Turturam. De morte Leovigildi regis durius loquitur hic auctor quam Tudensis. Accedunt alia, a curiose legentibus utrumque scriptum facile observanda. Verum quidem est in utroque opere, scilicet Vita et Chronico similiter haberi quaedam; sed ea ex altero in alterum transcribi potuerunt, licet ejusdem auctoris non sit uterque liber.« Hactenus eruditissime, suo scilicet more, Nicolaus Antonius; qui tunc, quantum regia permittebant negotia, totus intentus praememoratae scriptorum Hispanicorum Bibliothecae exornandae satis meretur, ut ejus judicio, tanquam viri in talibus [Col. 0938C] expertissimi, velimus acquiescere. Si tamen aliqui contenderent Vitam hanc et Historiam Translationis scriptam fuisse a Luca, cum junior aetate esset, et Canonicus regularis atque adhuc diaconus in coenobio Legionensi sancti Isidori, Chronicon vero mundi aliaque composita esse 444 ab eodem jam seniore, et episcopo Tudensi, atque maturiori judicio limata, non abhorreremus ab illorum conjectura. Certe (ut in notis suo loco dicemus) a nonnullis minus probata, censet Mariana vir acris ingenii, ut a Luca Tudensi scripta, esse in suo vigore retinenda. Ordinatus est autem Lucas in episcopum Tudensem aera 1277, sive anno Christi 1239, post obitum sancti Isidori anno 603; mortuus aera 1288, sive anno Christi 1250, uti ea late deducit Prudentius Sandoval; et ipse episcopus Tudensis, in Antiquitatibus Ecclesiae suae, fol. 148 et sequentibus. Aliqua, quae in Vita displicent, sunt quae de Mahometi adventu in Hispaniam in ea et in Chronico Tudensis referuntur, quaeque, ut ibidem [Col. 0938D] monemus, expungenda censuimus. In aliis laudati Nicolai Antonii, aut nostrae notationes subjunguntur.



§ II. Coaevorum scriptatae morte et translatione; annus, et locus mortis, ordo sancti monasticus.

[1Kb] 4. Quam fuerit sancto Braulioni episcopo Caesaraugustano familiaris Isidorus, ostensum est 18 Martii, in historica de illius actis synopsi, idemque probat auctor Vitae, praesertim cap. 7 referens missas vicissim [Col. 0939A] epistolas, in quarum titulis Braulium vocat sancti Isidori discipulum. Hac eorum inter se dilectione, et ipsius Braulionis rogatu motus Redemptus Hispalensis ecclesiae clericus, scripsit aliquid de transitu sancti Isidori; qui liber, seu potius epistola, exstat ante ipsius sancti opera, Parisiis impressa anno 1601, eamdemque epistolam Vitae auctor inseruit suo scripto, cap. 9 et 10, sed multum interpolatam, quare necesse habuimus tum ipsius epistolae initium, in vita praetermissum, seorsim inter annotata subjungere, tum interpolatoris verba sejungere a te tu, per hujusmodi signa (), tum denique lectionis diversitatem notare. Totam seorsim recudere, cum nesciremus, satisne integra haberetur excusa, visum non est. Fiet id forsan in supplemento operis, quando acceperimus sinceriorem illius contextum ex vetusto Codice Hispalensi ms. quem penes se esse indicavit Don Joannes Lucas Cortes, operum et silvarum regiarum praefectus, vir eruditionis multae ac magnae, idemque a libraria supellectile instructissimus, [Col. 0939B] et in antiquis scriptis versandis experientiae minime vulgaris, apud quem sub hoc titulo reperitur epistola praedicta: Incipit liber de transitu beatissimi Isidori Hispalensis episcopi, editus ad Braulionem Caesaraugustanum episcopum, a Redempto ejusdem Hispalensis Ecclesiae clerico. Conclusio auctior tam in Mss. quam in Editis haec est: finem suum consummavit in pace, sanctus scilicet Isidorus, pridie Kalendarum (imo Nonarum) Aprilis (postquam 445 per annos ferme quadraginta pontificalem curam irreprehensibiliter administravit) aera 674, qui fuit Christi annus 636. Porro cum sanctus Isidorus fratri suo Leandro successerit ad finem saeculi VI, uti ad hujus vitam die 13 Martii ostensum est, sequitur annos sedis praecise numeratos solum fuisse XXXVII, quos cum annos fere XL dixit Redemptus, rotundo numero usum se ostendit.

5. Plures Hispanicarum rerum Scriptores, qui de sancto Isidoro egere enumerat Tamaius Salazar, [Col. 0939C] quorum aliquos ad Vitam illustrandam excussimus, imprimis Alphonsum Morgadum, Paulum Espinosam, et Rodericum Carum, in suis libris de historia et antiquitatibus Hispalensium, uti et Athanasium Loberam, de Legionensi historia, et Aegidium de Avila in Theatro Hispalensis et Legionensis Ecclesiae. Sed hos legisse, utpote recentiores, non tanti facimus, quanti accepisse a praelaudato Joanne Luca Cortes genuina Acta Translationis corporis beati Isidori Spalensis episcopi, in antiquo plusquam quingentorum aut sexcentorum annorum Codice, litteris jam pene fugientibus inventa nobisque transmissa, quae quoniam scripsit auctor, sicut ab his, qui interfuere reminiscebatur audire, et sicut ab illis qui audiere recolebat audivisse, suntque ab interpolationis fermento pura, ipsa damus in appendice, ponenda ad pag 333 ante historiam translationis et miraculorum a Luca Tudensi, aut alio quocunque compositam, licet pro majori parte ab hoc eadem serventur verba, sed [Col. 0939D] multis adjunctis distracta ab invicem et in fine potissimum variata. Distinctionem autem antiquam capitum retinentes, ipsa convertimus in numeros. Dabimus die 30 Aprilis Translationem similem sancti Indaletii ex regno Granatensi in Arragoniam, ad monasterium Pinnatense, auctore Hebrelmo monacho Cluniacensi, utique Gallo, ex iis uno qui identidem Cluniaco submittebantur ad monasteria observationis Cluniacensis, isto XI saeculo erigi per Hispaniam coepta, inspicienda, et ordinanda. Eumdem aut similem aliquem, e Cluniaco monachum hujus quoque Translationis auctorem esse, persuadet stylus admodum similis, et hoc imprimis, quod utrobique [Col. 0940A] anni numerentur ab Incarnatione Domini, more Hispanis scriptoribus eatenus ignoto, et quantum conjicimus, ab istis monachis Gallis primum in Hispanias inducto, nec ad acta publica absolute recepto, nisi diu post, anno scilicet 1383, quando Joannes I, Castellae rex, aerae Hispanicae usum abrogavit etiam in istis. Scripta est illa Translatio anno Christi 1084, nec multo citius scripta esse potuit haec sancti Isidori, neque etiam notabiliter serius, quam annis XX aut XXX postquam ea acciderat.

[1Kb] 6. De regula propria a sancto Isidoro monachis praescripta, infra agitur. »Ejus decreta non esse conformia regulae sancti Benedicti, nec Benedictinos stringere« docet Benedictus Haftenus, lib. X Disquisitionis monasticae tract. 6, disq. 3. Utrum autem sancti Benedicti regulam in aliquo ordinis Benedictini 446 monasterio professus aliquando fuerit sanctus Isidorus, disputent alii; nos quia nihil ejusmodi apud antiquos legimus, tacere de tali quaestione malumus. Antonius Yepez Benedictinus Hispanus, in [Col. 0940B] Chronico generali ordinis sancti Benedicti, ad an. 599, cap. 1, ista de sanctorum Fulgentii et Isidori monachatu tradit: »Sunt qui sanctum Fulgentium ordinis sancti Benedicti monachum faciant, quibus tum fidem habebimus, cum antiquum gravemque auctorem nobis attulerint . . . Etiam sanctum Isidorum e syllabo ordinis expungo, cum vita, quam egit, et regula, quam monachis Hispalensis episcopus scripsit, aliam mihi sententiam injiciant.« Interim Constantinus Cajetanus, et Arnoldus Wion, lib. II Ligni Vitae, pag. 144, eum ordini Benedictino, ascribunt, sed hic sub dubio, his verbis: »Sanctus Isidorus . . . ut aiunt, nostri ordinis Benedictini monachus . . . creatus est archiepiscopus anno Domini 603 praefuitque, ut auctor est sanctus Ildephonsus, de Viris illustribus, annis fere XL. Obiit anno 642, vel circiter, pridie Nonas Aprilis; cujus corpus requiescit Bononiae in ecclesia RR. Patrum Coelestinorum.« Haec ibi. Annos sedis supra aliter deduximus, et corpus ejus [Col. 0940C] Hispali Legionem translatum fuisse, ibique hactenus summa cum veneratione asservari, certissimum est.

[1Kb] 7. Bononienses, nescio quo errore, sanctum Isidorum Hispalensem in sua urbe mortuum asserunt. Antonius Casalis Coelestinus sancti Stephani de Bononia, late describit suam illam basilicam, ac novam Jerusalem appellat, atque a pag. 365 explicans Vitam sancti Isidori, ex Chronico ms., pag. 370, sic ipsam alloquitur: »Similiter et corpus beatissimi Isidori, confessoris Christi et luculentissimi doctoris, in te requiescit; qui cum rediret a Roma, apud hanc urbem hospitatus, ac gravi molestia corporis est detentus, permittente Deo; ibique vitam finivit, et illic ab orthodoxis viris cum gaudio totius plebis sepultus est.« Haec ibi, quae verba de alio viro erudito, Isidoro dicto, possunt et debent exponi, poteruntque accuratius discuti die 16 Septembris, quo festum ejus ob translationem corporis celebrari addit idem [Col. 0940D] abbas Casalis. Corrigendi autem sunt Leander Albertus, Donatus Pullienus, Cherubinus Ghirardacius, Carolus, Sigonius, Celsus Falconus, Antonius Masinus, aliique, qui de sancto Isidoro Hispalensi ista intellexerunt. Constantinus abbas Cajetanus, in suo de sancto Isidoro tractatu, arbitratur »Bononienses, nominis forsan homonymia deceptos, suum, Isidori, episcopi Siculi vice, Hispalensem notasse, credidisse, vocasse. »Certe non multum abludunt Sevilla, aliis etiam Sivilia, quae Hispalis est, et Sicilia. Sed de sancto Isidoro Siculo omnia aeque obscura sunt, nec multum lucis confert Octavius Cajetanus, Constantini frater, qui, tomo de Vitis sanctorum [Col. 0941A] Siculorum, pag. 225, nonnulla de dicto Isidoro congerit, potissimum ex Constantii Felicii Kalendario, ad diem 15 Januarii, uti tunc inter praetermissos diximus, indicantes alios, qui Felicium absque ulteriori examine secuti sunt.

[1Kb] 447 8. Quisquis est ille qui Bononiae requiescit, omnino est ab Hispalensi diversus. Hunc dum Benedictini scriptores ordini suo timidius cunctantiusque ascribunt, visum est Carmelitis in eum, velut in haereditatem caducam, injicere manus postquam Joannes Baptista de Lezana, ad annum 578, num. 4, putavit, ex ipsius sancti Isidori scriptis, solidum eruisse argumentum isti assertioni probandae. Quaerit is, lib. II de Officiis ecclesiasticis cap. 15, agens de monachis: »Unde ad monachos studium defluxerit paupertatis? vel quis hujus conversationis exstiterit auctor, cujus illi habitum imitantur?« et respondet: »Quantum pertinet ad auctoritatem veterum Scripturarum, hujus propositi principes Elias et discipulus ejus Elisaeus fuerunt, sive alii prophetae, qui habitabant [Col. 0941B] in solitudine, urbibusque relictis, faciebant sibi casulas prope fluenta Jordanis. Hujus deinde propositi in Evangelio Joannes auctor exstitit, qui eremum solus incoluit, locusta tantum et agresti melle nutritus. Jam deinde progeniti sunt conversationis hujus nobilissimi principes Paulus, Antonius, Hilarion, Macarius, caeterique fratres.« Haec scribit sanctus Isidorus; sed quomodo ex his verbis concluditur ipse fuisse ordinis Carmelitici? Nos quidem sequelam non videmus: vident ii qui ipsa meridiana luce clarius esse existimant quod ordo suus (qui sub initium saeculi XIII, et regimen secundi prioris Brocardi regulam accepit a beato Alberto Hierosolymitano patriarcha, sicut ad hujus Vitam 8 Aprilis declarabitur) non noviter sub primo priore Bertholdo conditus fuerit; sed novam duntaxat formam acceperit; ipse religiosorum omnium ordinum antiquissimus, imo fons ac principium caeterorum, non tantum ab apostolis apostolorumque discipulis, sed ab ipso Elia deductus, [Col. 0941C] idque per immediatam nec ullo unquam tempore interruptam in Carmelo successionem. Quae nulla solidae veterum monumentorum auctoritati subnixa, quandiu sic propugnantur, quasi absque summa ordinis sanctissimi injuria nequeant ad examen vocari, malumus nos ea audire, et ingenii nostri accusare tarditatem, quam ita sentientibus refragrando, eorum linguas calamosque adversum nos excitare. Sit igitur secundum istos Carmelita sanctus Isidorus; sicuti secundum eosdem Carmelitae fuerunt sanctus Paulus, sanctus Antonius, sanctus Basilius, sanctus Martinus, sanctus Hilarius, sanctus Patricius, et quotquot alii uspiam sancti monachi Ecclesiam Dei suis virtutibus exornarunt, ante Benedictinae regulae propagationem.



448 § III. Testimonia excellentis doctrinae; beneficia Hispanis collata.

[1Kb] 9. Praeter supra relata et infra in Actis indicanda, [Col. 0941D] hic pauca attingimus, quae gloriam posthumam sancti Isidori plurimum adaugent. In his primum locum teneat auctoritas concilii Toletani VIII, habiti aera 691, id est anno 633, et post obitum sancti Isidori 17. In eo concilio fuerunt episcopi LII, abbates XII, vicarii episcoporum X, viri illustres officii palatini XVI, coram [Col. 0942A] quibus cap. 2 actum est de incauto juramento, et post allegata testimonia sacrae Scripturae, sanctorumque Ambrosii, Augustini, et Gregorii Magni, adduntur varia ex sancti Isidori libris deprompta, cum hoc ejus elogio: »Nostri quoque saeculi doctor egregius, Ecclesiae catholicae novissimum decus, praecedentibus aetate postremus, doctrinae comparatione non infimus, et, quod majus est, in saeculorum fine doctissimus, atque cum reverentia nominandus Isidorus.« Simili modo Leo IV, pontifex maximus, eum aliis Ecclesiae doctoribus annumerat apud Gratianum, dist. 20, de libellis: »Si illorum, ait, quorum meministis dicta Hieronymi, Augustini, Isidori, ac caeterorum similium sanctorum doctorum reperta fuerint, magnanimiter sunt retinenda, aut promulganda, vel ad apostolicam sedem referenda.« Haec ibi. De eodem sancto Isidoro, caeteris Ecclesiae doctoribus ascripto, aut ascribendo, ista tradit Joannes Mariana, lib. VI de Rebus Hispaniae, cap. 7: »Sunt qui scribunt, Bonifacio VIII Romano pontifice deliberante [Col. 0942B] de iis qui doctorum Ecclesiae nomine et numero essent cohonestandi, fuisse qui Ambrosio Isidorum praeferendum, aut quatuor certe aliis quintum adjiciendum judicarent. Opinioni fidem tanti viri eruditio facit, facile in omni litterarum genere excellentis, et quoniam in eo numero duo Patres Italici generis sunt, nullus ex Occidente.«

[1Kb] 10. Libri a sancto Isidoro conscripti nominantur et laudantur in Vita, n. 43, ex sancto Braulione episcopo Caesaraugustano, et ab eo enumeratis quidam alii postea cogniti, aut saltem sancto Isidoro ascripti, interseruntur. Praeter hos unum opusculum, noviter in lucem erutum, Spicilegiorum tomo I, offert Lucas d'Achery, ex vetustissimo Codice monasterii sancti Remigii, idque sub hoc titulo: De ordine creaturarum liber Braulio episcopo urbis Romae, 449 cujus quanquam haud meminerint scriptorum ecclesiasticorum nomenclatores, tam veteres quam neoterici, stylum nihilo secius Isidori ac mentem adeo in promptu [Col. 0942C] mihi, inquit ille, visus est prae se ferre, ut germanum illius fetum existimaverim ad dubium revocare posse neminem. »Suspicatur autem in prologo ad lectorem, quo Caesaraugustam, Romanarum olim coloniarum in Hispania praecipuam, appetiverint Hispani quadam praerogativa Romam vocitari, quemadmodum Constantinopolim imperatores Romam vocavere, etsi dissimili ratione; ideoque elucidationis causa post Romae addi, id est, Caesaraugustae. Equidem magni facimus judicium viri, in veterum auctorum stylo discernendo exercitati; sed quanto plus huic tribuimus, tanto minus verosimilis videtur nobis esse illius conjectura; licet enim eos solum libros enumerare Braulio profiteatur, qui ad notitiam suam venerunt, quo intelligi datur alios quoque scripsisse; quomodo ad eum potuit non pervenisse hic, ipso proponente, per modum responsionis scriptus, ad ipsumque sub hoc epilogo directus: »Ecce venerabilis Pater, de ordine creaturarum tibi proponenti, juxta ingenioli mei [Col. 0942D] modulum, compendioso sermone summatim respondi, cujus munusculi mercedem orationibus tuis compensabo. Non quod exiguitatis meae obsequium in obedientia tua veneratione et auctoritate conferre possit digna, sed obedientiae conatus, et ea quae non valet assequi, implet omnia. Ecce in gazophylacio templi, [Col. 0943A] pauperis vidulae aeris exiguum munus multorum divitum auro copioso praefertur . . . hanc igitur et tu simili modo parvitatis meae obedientiam placido pectoris tui portu non dedignare; et trans garrientium instabiles fluctus, temone tuae auctoritatis, praesentis opusculi naviculam non te pigeat gubernare.« Haec, et alia libelli auctor, tanquam Patri cum demississima professione obedientiae, prorsus aliter quam solet ad Braulionem amicum suum, sed nec in gradu quidem episcopali aequalem sibi. Quidni igitur, si vere ipsum credamus scriptum episcopo urbis Romae, non Braulioni, sed Bonifacio, qui primam totius Christianitatis sedem ab anno 616 ad 625 occupavit ejus nominis quintus? Nota est veterum consuetudo, propria nomina per solam initialem litteram signandi: quae dum integre scribere voluerunt posteri, saepe tenebras offuderunt historiae. Idem hic a Rhemensi librario, solum B inveniente, et ex aliis Isidori operibus Braulioni directis suspicante, ipsum quoque hic denotari, factum credat Acherius; et via planiori sese expediet [Col. 0943B] a salebris, nos propria conjectura nihil hic definimus, quibus non vacavit, totum illud opusculum attentius legere.

[1Kb] 11. Porro quae de aestimatione doctrinae jam diximus, aliaque ex Braulione et caeteris infra in Actis referenda, primum sunt fundamentum magnae illius obligationis, qua sancto Isidoro obstrictam se agnoscit Hispania. Alterum est, quod illius favore urbes variae recuperatae sint e manibus Saracenorum. De urbe Toletana a Christianis recepta, admonente et stimulante sancto Isidoro, scribit Mariana, lib. IX, cap. 16, et accuratius Athanasius 450 Lobera in Historia Legionensi, cap. XXIX, cujus sunt ista verba Latine tradita a Tamaio Salazar: »Cyprianus, episcopus Legionensis, erat tunc vir venerabilis, pius, prudens, et in omnibus bonis operibus instructus, qui maximo divum Isidorum prosequebatur amore. Cum ergo annorum sarcinam jam expellere desiderasset, ut Christo adhaereret, coram sanctissimi praesulis [Col. 0943C] theca provolutus, oratione diffusa, Isidorum imprecabatur, ut suis meritis a Domino ejus carnis solutionem impetraret. Nocte sequenti sanctus confessor Cypriano apparens, suam deprecationem a Deo admissam significavit, in cujus rei signum die sequenti unum ex ejus famulis Toleto Legionem adventurum, qui referret quo pacto Alfonsus rex urbem ab obsidione liberam relinquere constituisset; quod in grave religionis catholicae damnum esset futurum, et idcirco illi praecipiebat quod protinus, audito famuli nuntio, regi scribat haudquaquam obsidionem solvat, imo persistat, eo quod Dominus illi intra quindecim dies urbem tradere constituisset, ipso Isidoro ad regis latus strenue dimicante. Quo dicto disparuit, et die altero nuntius advenit, qui regis propositum patefecit. Hoc cognito, Cyprianus epistolam regi scripsit, et quidquid ab ore beati Isidori perceperat propalavit; eamque cum ejus archidiacono Toletum misit. Ad castra archidiaconus advenit [Col. 0944A] eo tempore quo jam castra movebantur; et tradita epistola, lectaque, castra subsistere jussit Alfonsus, atque eo quem sanctus doctor designavit die Toletum est ingressus.«

12. Haec Athanasius Lobera; cui adjungenda est victoria de Mauris Saracenis, ope sanctorum Jacobi et Isidori obtenta: quam Lucas Tudensis, in Chronico mundi, aera 1255, ita describit: »Adefonsus rex Legionensis obsedit civitatem Emeritam, et cepit eam. Erat tum temporis quidam barbarus insignis, nomine Abenenfuth, qui expulit Almophades ab Hispania, et factus est rex Barbarorum. Hic a suis vocabatur rex virtutis; et congregato exercitu Maurorum innumerabili, venit pugnaturus cum Adefonso rege Legionensi, qui erat Emeritae cum paucis. Sed rex Adefonsus, ut erat fortis et animosus, fecit exercitum suum de nocte contra Saracenos flumen Guadiana transire. Fixerant Saraceni tentoria juxta castrum Alhange, et viderunt primo mane nostrorum acies paratas ad bellum, et ipsi ordinaverunt acies [Col. 0944B] suas ad praelium properantes. Fuit Dominus cum rege Adefonso, et populo Christiano, et in congressione ipsius belli, tanta Saracenorum millia prostrata sunt, quod multa barbarorum oppida remanserunt vacua, omnibus habitatoribus eorum exstinctis in ipso bello. Abenenfuth autem rex barbarorum fugit graviter vulneratus. Siquidem in ipso bello visibiliter apparuit sanctus Jacobus, cum multitudine militum albatorum, qui Saracenos in manu valida prosternebant. Beatus etiam confessor Isidorus quibusdam apparuit Zamorae, antequam Emerita caperetur, et bellum fieret, et dixit eis se ad auxilium Adefonsi regis cum sanctorum exercitu properare, et quod sibi dictam traderet civitatem, et de Saracenis campalem praeberet triumphum.« Haec Lucas Tudensis, quem describit Barnabas Morenus, lib. IV. Historiae Emeritensis, cap. 11.

[2Kb] 451 13. Prae reliquis autem praeclara est ipsius urbis Hispalensis interceptio, per quam Mauri in Hispania [Col. 0944C] fuerunt debellati. Habemus summarium processus super virtutibus, sanctitate ac miraculis gloriosissimi, invictissimi et sanctissimi Ferdinandi III, Castellae et Legionis regis, Romae anno 1638 excusum, in quo, num. 8, et pag. 81, ex lectionibus, in officio dedicationis Ecclesiae Hispalensis recitandis ista habentur: »Cum Ferdinandus, Castellae et Legionis rex, qui ob virtutum praestantiam Sancti cognomen est adeptus, magnam Baeticae partem in suam ditionem recepisset, Hispalim, ejus provinciae principem urbem, magnis ex Hispanica fere nobilitate contractis copiis obsedit; ad eam expeditionem per visionem a sancto Isidoro, ut fertur, incitatus. Quod scilicet sanctissimus praesul suam ecclesiam, tot saeculis jam ab infidelibus profanatam, Christo restituendam curaret.« Capta urbs est 23 Novembris anni 1248, et in divisione deinde agrorum Hispalensium sua quoque pars sancto Isidoro tributa traditur.

[1Kb] 14. Edidimus ad diem 11 Februarii Vitam beati [Col. 0945A] Martini canonici regularis in urbe Legionensi, qui cum, ob exortam inter episcopum Legionensem et monasterium sancti Martialis simultatem, migrasset ad monasterium sancti Isidori, itidem canonicorum regularium, et istic sociis invisus esset; ad sancti Martialis aedem, ubi educatus fuerat, se recepit. »Vix pauculi abierant dies, cum canonicis quibusdam dicati suo nomini coenobii apparuit sanctus Isidorus, itaque eos compellavit: Cur a vobis Dei servum Martinum expulistis? Revocate eum ad vestrum contubernium, neque ansam offensionis captate, sed gaudii sanctaeque voluptatis occasionem, quod 452 cernere vobis inter vos virum liceat, qui semitam perfectionis insistat.« Reductus ergo ad sancti Isidori monasterium, cum imploraret hujus patrocinium, [Col. 0946A] ut scientiam litterarum praesertim sacrarum obtineret: »spectabilis ante eum astitit sanctus Isidorus, librum manu tenens, et: Cape, inquit, Martine, librum et comede, simul scientiam sacrarum Scripturarum hausturus Deo largiente. Negat Martinus fas sibi esse cum librum comedere, jejunii lege obstricto. Secure comede, ait sanctus doctor, neque enim propterea jejunii praemio privaberis. Isidorus sum, hujus monasterii patronus, a Deo missus, ut hoc te beem munere. Cum ad haec attonitus haereret, propius ad eum sanctus accedit; mentoque illius prehenso, ut librum diglutiat cogit; subitoque ex oculis ejus abscedit.« Scientiam consequitur Martinus, et inclarescit doctrinae fama, ac tandem senio confectus, ex hac vita migrat anno 1221.




[Col. 0945]
APPENDIX II. VITA SANCTI ISIDORI, Auctore canonico regulari coenobii Legionensis sancti Isidori, forte Luca, postea episcopo Tudensi. Ex ms. Codice Toletano a v. cl. Nicolao Antonio submissa.

(Vide hanc Vitam initio tomi LXXXII, et admonitionem nostram eidem tomo praefixam.)




[Col. 0945]
APPENDIX III. HISTORIA TRANSLATIONIS CORPORIS SANCTI ISIDORI.
Ex eodem ms. Toletano.



492 PROLOGUS.
[Col. 0945B]

[1Kb] 1. Quae digne plures non valent investigare, sed nullus quidem invenire, sapientiae secreta supernae, in tanta profunditatis excellentia, dum ad sui desideria corda investigando dilatant, hoc quod investigant non inveniendo mentis acie angustant. Mire quippe ratio tradidit superni consilii, hoc quod desuper non injuste disponitur ab ipsa sapientia immortali, a nobis adhuc mortalibus jure ignorari; quia dispositio divina in suae sublimitatis omnipotentia, quamvis nulla circumscribi valeat mentis prudentia; tamen quibus ex nihilo contulit esse, suae cuncta subesse praesentat legibus justitiae, dum supplicio reprobos humiliat, et sanctos gloria sublimat. Quorum quidem patrocinia catholicae Ecclesiae adsunt praeclara, dum eorum meritis protecti fideles, etiam quas incolunt urbes frequentibus habent miraculis celebres. Ex quibus Legionensis civitas, a priscis temporibus Hispaniensium dilecta regibus, [Col. 0945C] quia erat regali fide nobilis et famosa, praecipuum confessorem Isidorum gloriatur se venerari patronum: cujus doctrinae radiis Ecclesia fulget universalis; qui sanctitatis ac honestatis speculum, fama vivit et meritis per ipsum mundi spatium. Quae cum sit sacerdotalis et regia, digna etiam est dignissimi confessoris Christi, Hispaniarum doctoris Isidori, cum regio apparatu, regia in aula, mirificum corpus [Col. 0946B] excipere, venerari et quodam juris dono possidere. Quem Hispalis ipsa, cui vivens in corpore praefuit, in qua etiam 493, Paganorum supersedente saevitia, multis defunctus temporibus latuit, vel occultum tenere nequivit. Quo itaque ordine, quo tempore, quibus personis, hoc donum publicum, hoc patriae praesidium in Legionensem sit translatum urbem a praedicta Hispali, quae ejusdem viri apostolici doctrina existerat felix et gloriosa, Hispaniensiumque prima sedes fulgebat metropolitana, a qua nomen traxit Hispania, ab Hispano rege urbs populata, stylo tradere fideli nos invitat tanti veneratio confessoris.



CAPUT I. Maxima Hispaniae pars a Saracenis occupata: praecipua paulatim recuperata.

[1Kb] 2. Regente S. Gregorio papa feliciter Ecclesiam Dei, et Recaredo Christianissimo rege regnum Gothorum [Col. 0946C] in Hispaniis nobiliter gubernante, sub imperatore Heraclio qui crucem dominicam, quam impius rex Cosdroes asportaverat, Hierusalem restituit, invalescente fere in toto orbe Arianorum vesania, doctor Hispaniarum Isidorus, Hispalensis archipraesul, sidus clarissimum tenebris, fidelibus splenduit; qui Gothorum gentem in fide catholica confirmavit, et ab Hispanis haeresim Arianorum et Acephalitarum [Col. 0947A] funditus eliminavit, regibus Gothicas leges instituit, Ecclesiae Christi sacerdotibus ecclesiasticam regulam tradidit, et ore prophetico protestatus est dicens: Cum in his traditionibus permanseritis puro corde, in praesenti vita pace fruemini in bonis, et in aeterna gloria coronabimini laude perpetua: cum autem haec praecepta dereliqueritis, apprehendent vos mira mala, et cadet gens Gothorum fame et gladio inimicorum, et peste. Cum autem conversi ad Dominum fueritis, perquirentes ea, possidebit semen vestrum portas inimicorum suorum, et erit vobis gloria major quam fuerit unquam. Post transitum vero ejus, Hispaniarum reges et sacerdotes, sancti pastoris sequentes vestigia, salutaribus institutis pro viribus inhaerentes, commissum sibi gregem feliciter gubernabant, donec flagitiosus Witiza [a 1Kb] , Hispaniarum regnum infeliciter est adeptus. Qui cum esset probrosus moribus, etiam alios suis pravis actibus subesse coegit. Nam postposita omni religione divina et sancti doctoris Isidori spretis documentis, laxoque [Col. 0947B] pudicitiae freno, ne adversus eum pro tanto scelere sancta. Ecclesia insurgeret, episcopis, presbyteris, diaconibus, atque omnibus altaris sacri ministris carnales uxores lascivus rex habere praecepit. Sed et episcopi caeterique Ecclesiae praelati spernebantur, sacrosanctae Ecclesiae clausis foribus sacramenta pro nihilo habebantur, synodalia 494 sancti Patris Isidori instituta despiciuntur, concilia dissolvuntur, sacri canones postponuntur, postremo vero quidquid sobrium et honestum est, voluptatibus subinductis pro nihilo reputatur. Igitur tyranno Witiza in hujusmodi et caeteris superbiae fulcimentis, a Romana Ecclesia sejuncto et mortuo, [b 1Kb] Rodericus Theudofredi filius in regnum successit Gothorum, vita et moribus Witizae non dissimilis; qui non ut debuit virgulta nefaria extirpavit, sed luxuriae irrentus dissolutione magis ac magis augmentavit. Quibus omnipotens Deus provocatus ad iram (commerito enim atque ineffabili modo, suis semper efficax [Col. 0947C] consiliis divina Providentia cum detrimentis incrementa dispensat et damna restaurat damnis) anno LXXV [c 1Kb] post transitum sanctissimi Isidori, quia sacerdotes et reges eum dereliquerunt, in virga indignationis omnes Hispaniae gentes corrigens, justo judicio, gentili gladio (secundum quod sanctus praedixerat Doctor Isidorus) feriendae sunt traditae. Per filios namque Witizae et Julianum comitem Tingitaniae, cum Ulit [d 1Kb] rege fortissimo Africae, transmarini Saraceni mare illud, quod Hispalensi urbi alluit, transtretantes, primo eamdem urbem ceperunt [e 1Kb] , deinde Baeticam et Lusitaniam provincias occupaverunt: quibus Rodericus rex aggregato exercitu Gothorum armatus occurrit. Sed quia praefatus [Col. 0948A] rex, neglecta religione divina, vitiorum se dominio mancipaverat; protinus in fugam versus et omnis exercitus fere ad internecionem usque gladio deletus est, Saraceni deinceps longe lateque vagantes innumeras horridasque caedes perpetrarunt; qui quantas caedes quantasque strages nostrorum dederint, testantur eversa castra et antiquarum urbium diruta moenia. Ea tempestate omnis Hispania luxit monasteria in se eversa, episcopia destructa, libros sacrae legis combustos, thesauros Ecclesiarum direptos, omnes incolas ferro, flamma, fame consumptos.

[1Kb] 3. Tandem Dei pietas, quae non est solita eos quos corripit ad internecionem usque delere, sed flagellando misericorditer corripere, animos [f 1Kb] Pelagii cujusdam, qui regia traduce exstitit oriundus, corroboravit; et contra Saracenos, loco qui dicitur [g 1Kb] Cova sanctae Mariae, rebellando 495 eis bellum indixit. Qualiter autem in conflictu illo divina manus pro nostris pugnaverit, ex hoc potest adverti [Col. 0948B] quod armorum spicula, a Saracenis missa, in eos ipsos retorsit; et rupes quaedam, Dei nutu praescissa, corruit, et de Saracenis non minimam [h 1Kb] multitudinem opprimendo exstinxit. Quod si quis ad plenum voluerit noscere, lugubrem historiam temporum illorum studeat legere. Illo ex tempore rursum praecepta divina per B. Isidorum sibi tradita, perquirentes Hispani, coepit gloria et regnum gentis Gothicae sensim atque paulatim, veluti virgultum ex rediviva radice pullulare, et industria regum, qui regali stemmate progeniti apicem regni nobiliter gubernabant, singulis momentis succrescere. Fuere namque amnis et viribus famosi, misericordia atque justitia praecipui, religioni sacrae dediti; qui inimicos crucis Christi viriliter ancipiti persequentes gladio, episcopia innovarunt, monasteria fundarunt et thesauris ditarunt, auro et gemmis librisque ornarunt, ac pro viribus Christiani nominis gloriam dilatarunt [i 1Kb] . Sed et Carolus famosus [Col. 0948C] Franciae rex, a B. apostolo Jacobo per visum admonitus, cum praeclara Francorum generatione, zelum legis Dei exercens, de Pictaviae et Vasconiae confinibus triumphali ultione Saracenos eliminavit, et per Pireneica juga usque Caesaraugustam tempore [j 1Kb] Adefonsi magni regis Legionensis devenit, et dilectionis causa eidem regi Adefonso [k 1Kb] consobrinam suam nobilissimam in conjugio copulavit. Limina etiam B. Jacobi apostolicum christianissimus rex Carolus gratia orandi visitaret, saniori ejus consilio rex Adefonsus S. Jacobi apostoli ecclesiam metropolitano honore, ex Romani papae assensu, decoravit, atque ut secundum sancti Patris Isidori regulam viverent, tam ipsi quam omnis Hispaniae [Col. 0949A] Clerus, statuit; ut hoc esset Hispaniae sublevatio, cujus neglectus exstiterat ei causa dejectionis.

[1Kb] 4. Caeterum rex Adefonsus, Ismaeliticum populum funesta truncatione perimens, Ecclesiae Christi honorem gloriose dilatavit; et in pace quievit. Ex cujus illustri prosapia emersit vir clarissimus [a 1Kb] Fredenandus, sancti regis filius; qui serenissimam reginam dominam Sanctiam, regis 496 Adefonsi filiam, in sceptri consortem sibi junxit uxorem; quae quadam speciali mentis prudentia, reginae Austri non secunda, regiminis regni sollicita, vices nonnunquam supplebat regis et conjugis; sicque suberat viro, ut particeps laboris esset in regno. Rex autem Fredenandus [b 1Kb] , ut sceptra regni possedit, et regalis diadematis suscepit insignia, sceptrum moribus exornabat probis. Hic in Christi hostes exerto mucrone, nescius vinci sed vincere, imperii dilatavit fines, sortitus triumphos frequentes. Ad cumulum vero suae felicitatis, hunc regina Sanctia blandis adit colloquiis, quatenus in civitate Legionensi sibi suisque posteris [Col. 0949B] decentem pararet sepulturam, quam etiam sanctorum reliquiis, ad suam suorumque tam praesentis vitae quam futurae tuitionem, decorare studeret. Pollet enim haec civitas situs nobilitate, eo quod sit jucunda terris, salubris aere, fluminibus irrigua, pratis et hortis fecunda, montibus et fontibus deliciosa, arboribus nemorosa, atque religiosorum virorum inhabitatione aptissima. Decreverat namque Fredenandus rex apud [c 1Kb] S. Facundum, quem semper charum habebat, vel [d 1Kb] in ecclesia S. Petri de Arlanza, corpus suum tradere sepulturae. Post Sanctia regina, quoniam in Legionensi regum coemiterio in ecclesia [e 1Kb] S. Joannis Baptistae [g 1Kb] avus suus rex Veremudus [f 1Kb] , Ordonii et suus pater dignae memoriae rex Adefonsus, nec non et frater serenissimus rex Veremudus quiescebant, ut ipsa quoque et ejusdem vir cum eis post mortem quiescerent, pro viribus laboravit. Rex igitur Fredenandus, petitioni fidissimae conjugis annuens, deputavit caementarios, qui assiduam dent operam tam dignissimo labori.



CAPUT II. Corpus S. Justae petitum, ac S. Isidori impetratum: praeviae ejus apparitiones.

5. Interea rex cum venerabili conjuge, quorum idem erat et summum desiderium, excogitans qualiter [Col. 0950A] de sanctorum martyrum corporibus, qui in 497 Hispalensi civitate pro Christi nomine fuerant trucidati, posset adipisci vel unum; ordinatis per confinia rebus, cum primo opportunitas advenit temporis, congregato exercitu innumerabili, in Baeticam et Lusitaniam provincias hostiliter profectus est. Depopulatis itaque barbarorum agris, ac plerisque villis incensis, eidem Benabet [h 1Kb] rex Hispalensis occurrit cum magnis muneribus, eum per amicitiam et regni decus obsecrans, ne ipsum regnumque suum persequi velit, sed ipsum, sicut caeteros Hispaniae reges, subjectum tributarium habere dignetur. Rex vero Fredenandus, ex more humanas miseratus angustias, dum grandaevi barbari precibus flectitur, omnes idoneos viros ex hibernis accersiri jubet, quorum consilio disponat, quem finem supplicationibus regis Maurorum imponat. Ei ergo prudentes viri, superni dispensatione consilii, suggerunt, ut barbarum recipiat cum muneribus, et corpus B. Justae [i 1Kb] martyris, quae olim Hispali cum corona virginitatis [Col. 0950B] et martyrii perrexit ad Christum, prout ejus animo insidebat, expeteret, ad Legionensem urbem transferendum; quod factum est. Petitionibus cujus, ut catholicus Fredenandus voluit, assensum praebuit Benabet, et ei se daturum S. Justae corpus promisit. Qua sponsione accepta, postquam de expeditione illa gloriose ventum fuerat Legionem, et aulici proceres (ex suo conferentes ingenio, quis ad tam sanctissimum opus dignus esset mittendus) aderant huic studio, qui provido consilio, prout unicuique videbatur, animo regali satisfacerent. Sed tandem rex praefatus, cujus arcana prudentia leges Deo auctore et jura ministrabat populis, convocat ad se reverendae sanctitatis virum, qui ex [j 1Kb] Amanensi monasterio, quod strenue coelesti norma abbas rexerat, Legionensis urbis divina providentia erat constitutus episcopus, Albitus nomine; et inimitabilem [k 1Kb] prudentia, fide et largitate [l 1Kb] Ordonium, Astoricensem episcopum, simul et [m 1Kb] Munionem comitem, atque [Col. 0950C] Fernandum et Gundisalbum sui palatii optimates, cum manu militari (ideo quia Catholicae fidei rebelles, putant, Christi fideles sibi hostes) rex sagacissimus providus mente, ne insidiantium eis obsit aliquis cuneus, ad deferendum supradictae virginis corpus, Hispalim misit; qui venientes causam suae legationis regi Benabeti patefecerunt.

498 6. Rex itaque paganus [n 1Kb] eos cum summo [Col. 0951A] suscipiens nonore, accitis regni sui primatibus, quae sit principis Catholici petitio, declarat rogatque, edicant, quid super hoc eorum ferat sententia. Neque enim, inquit, dat ratio tantam majestatem contemni, quae caeteris patriae regibus exstat praecellens et insignis. Et viri gentiles, quamvis sacro non regenerati fonte quasi ex suae intelligentiae sensu, suo regi ita dicunt: »Rex venerabilis, licet nos teneat religio gentilis, hujus virginis et aliorum martyrum protegimur meritis; nec hanc urbem hostilis sollicitat incursus, his subvenientibus. Hoc ergo lumen patriae, hoc tui regni tutamen, ne patiaris alias transferri; humiliatio quippe hoc erit cunctis tuo imperio subditis.« Dux igitur gentilis, utile considerans consilium optimatum, dixit legatis se satisfacere non posse in corpore martyris regis Fredenandi petitioni, dicens: »Scio plane me domino vestro, quod dicitis promisisse, sed neque ego, nec aliquis ex meis, corpus quod quaeritis vobis ostendere potest, vos ipsi quaerite (licitum est enim) et inventum tollite et [Col. 0951B] abite.«

7. Quo responso accepto, venerabilis episcopus Albitus secreto socios tali voce affatur: »Ut cernitis, o socii itineris, nisi divina miseratio nos relevaverit, labore frustrati recedemus. Necessarium itaque videtur, dilectissimi, ut a Deo, cui nihil impossibile est, opem quaeramus, et hoc triduo jejuniis et orationibus insistamus, quatenus divina majestas occultum nobis sancti corporis thesaurum revelare dignetur.« Placuit cunctis exhortatio sancti praesulis, et ter triduanum jejuniis et orationibus peregerunt. Jamque tertii triduani dies occubuerat, et quarta nox supervenerat, cum sanctus praesul Albitus pervigil orationibus insistebat. Interea dum in cella sedens psalmos ruminaret, et fessa membra paulisper sustentaret, prae nimio vigiliarum labore, somno opprimitur, apparuitque ei quidam vir veneranda canitie comptus, pontificali infula amictus, talique eum voce alloquitur: »Novi quidem te cum sociis tuis venisse, [Col. 0951C] ut corpus beatissimae virginis Justae hinc transferentes deferatis; et licet non sit divinae voluntatis, ut haec civitas abscessu hujus desoletur virginis; tamen non vacuos divina bonitas vos remittet: corpus namque meum vobis est donatum, quod tollentes auferte et securi ad propria remeate.« Quem cum reverendus vir Albitus interrogaret, quis esset qui talia sibi monita injungeret, ait: Ego sum Hispaniarum doctor Isidorus, hujus urbis antistes; quo dicto, ab oculis cernentis evanuit. Praesul vero evigilans, visioni coepit congratulari et Dominum attentius exorare, efflagitans ut si ex Deo esset haec visio, iterum et tertio plenius innotesceret; sin autem, discederet. Taliter orans rursum obdormivit; et ecce idem ipse vir apparens, non dissimilia quam prius verba peroravit; rursumque evanuit. Expergefactus iterum pontifex, alacrius trinam visionis admonitionem a Domino implorabat; qui dum obnixius Dominum oraret, tertio somno corripitur, virque supradictus, [Col. 0951D] veluti semel atque secundo, ei apparuit; et quae antea dixerat tertio replicavit; et virga pastorali, quam manu tenebat, 499 terrae solum tertio percutiens, locum in quo sancti corporis thesaurus latebat, ostendit, dicens: »Hic, hic, hic, meum invenies corpus; et ne putes te phantastica visione deludi, hoc erit tibi signum mei veridici sermonis: mox ut corpus meum super terram eduxeris, molestia corporis corripieris, ad nos cum corona justitiae venies, et curia coelestis te excipiet felicem, atque me patrono gaudebit civitas Legionensis.« Qui postquam loquendi finem fecit, visio ablata est.

[Col. 0952A] 8. Exsurgens ergo praesul a somno, certus de tanta visione, sed laetior de sua vocatione, seriem hujus revelationis Ordonio pontifici designat: qui pro visitatione gloriosissimi confessoris laudes repraesentat regi superno, tristis tamen de morte socii imminente. Factoque mane venerandus Albitus, socios hortatur dicens: »Oportet vos, dilectissimi, summi Patris omnipotentiam pronis mentibus et submissis vultibus adorare; qui nos sua gratia praecedere est dignatus, et laborem nostri itineris frustrari non est passus. Divino enim nutu prohibemur membra beatae ac Deo dicatae virginis Justae hinc abstrahere; sed non minora deferemus dona, dum corpus beatissimi Isidori, qui in hac urbe sacerdotii potitus est infula, et totam Hispaniam suo opere decoravit et verbo, sumus delaturi.« Haec ait, et ordinem visionis seriatim patefecit. Quod audientes Deo immensas gratias referunt, et regem Saracenorum simul adeunt, et ei universa ordine pandunt. Quibus auditis, licet infidelis, virtutem tamen Dei perpendens barbarus, expavit, [Col. 0952B] eisque respondit: Et si Isidorum vobis tribuo, cum quo hic remanebo? Haec videntes ejus consiliarii, convocant urbis natu majores et cultores Catholicae fidei, diligenter perquirentes quis exstiterit ille Isidorus, de quo inter Christianos hujusmodi sermo verteretur. Sed et ipsi [a 1Kb] Christi fideles, quos famosa nimis urbis celebritas dederat ibi indigenas per ipsos successus generationis, Christi confessorem in tanto gentilitatis dominio credentes sibi adesse praesidio, ex ejus se nequibant consolari translatione; cum quo, si eis inde esset libertas, magis optabant transmigrare. Tamen de Saracenorum jussione solliciti, id etiam quod suum erat, nimirum indicium moeroris, aspectu nubilo insinuant, hunc esse maximum Ecclesiae doctorem Isidorum, hujus urbis quondam metropolitanum praesulem, a Romano papa Gregorio archiepiscopali pallio decoratum, eorum Mahometo per omnia inimicum, qui etiam suae praedicationis tempore ab eo ab Hispania [b 1Kb] , turpiter est [Col. 0952C] ejectus. Quod audientes Agareni, Christi confessorem a suis primordiis suum censentes adversarium, cupientes hostem pellere, suo suggerunt regi, quia viros tantae auctoritatis fas sibi non erat spernere, licet admodum inde turbaretur, ut det licentiam membra confessoris inquirere.

[1Kb] 500 9. Stupenda loquar, a primis temporibus fere inaudita; siquidem almi pontifices ad ecclesiam in qua sanctum corpus quiescebat, coelesti revelatione dum pervenirent, et ejus sepulcrum quaererent, vestigia virgae, cum qua sanctus confessor trina percussione locum monumenti monstraverat, in ipso terrae solo inventa sunt. Denique humanae mentes, quia dubiae censentur vel impatientes, in diversa parte pavimenti cavantes, pretiosissimum sibi quaerebant talentum; solis pontificibus juxta sepulcrum orantibus, quos vis oppressit somni super ipsum lapidem tumuli, quibus se praesentat infulatus Christi confessor Isidorus, declarans eis adesse effectum suae petitionis. »Ecce (inquit) [Col. 0952D] pro voto vestrae mentis in hoc monumento meum corpus invenietis, meque Patrono gaudebit Hispania, sed magis civitas Legionensis: et tu, Albite, regrediens exues hominem; sed consolare, quia te coelestis curia felicem excipiet.« Almi itaque praesules, tanta revelatione laetificati, socios convocant; super tali insinuatione monent ut congaudeant, et sine mora sanctum aperiant sepulcrum. Cumque detectum fuisset, tanta suavissimi odoris emanavit fragrantia, ut capillos capitis, barbas, et vestes omnium qui aderant, veluti nebula nectareique balsami rore perfunderet. Aderant tunc, tam ex Christianis quam ex [Col. 0953A] Saracenis, turba magna; in laudem Dei et confessoris ejus Isidori dantes voces ad sidera, cum summa devotione; inter quos erant caeci duo, atque plures muti et claudi, et diversis infirmitatibus languentes, qui omnes continuo redditi sunt sospitati. Corpus autem beatum ligneo vasculo, ex junipero facto, erat obtectum.

10. Statim autem ut reseratum est, reverendum virum albitum episcopum aegritudo corripuit; sed tamen sanctissima membra, mundis linteaminibus involvens, ea signato vasi cypressino, una cum reverendo Ordonio episcopo commendavit; et diem extremum adesse sentiens sibi, lecto decidit. Nec enim aliqua mentis poterat contemplari ratio, beatissimum Isidorum falso ei hoc praedixisse indicio, cui cum Christo regnanti nulla valebat falsitas dominari. Ergo mens Albiti praesulis, quae tota jam erat in supernis, considerans vitii et peccati matrem fuisse putredinem hujus carnis; quae una et sola est [Col. 0953B] spes indulgentiae, prono desiderio ad lavacrum cucurrit poenitentiae. Praesenti itaque reverentissimo pontifici Ordonio (cujus cordis profunda, pro sancti pontificis instante absentia, moeroris obsederat infinitas) si quid, fallente humani generis inimico vel reatu, commiserat proprio, ducens ab alto mentis suspiria, ei relatione fideli praesentat; eum etiam exorat, ut ejus intercessione assidua fiat ei propitia majestas superna. Deinde, quod Christiana Fides contra hostis fraudes ducit munimen suum et inexpugnabile praesidium, accepto animae viatico, ipso nostrae redemptionis pretio, septima die tradidit Christo spiritum, frequentia praesenti fidelium.



501 CAPUT III. Corpus S. Isidori Hispali Legionem delatum. Beneficia accepta.

[1Kb] 11. Astoricensis autem episcopus Ordonius et omnis exercitus, accepto corpore B. Isidori, et corpore [Col. 0953C] praesulis Legionensis Albiti, gaudentes festinabant redire. Dum vero corpus beatissimi Isidori in ligneum gestatorium poneretur, rex Saracenorum supradictus Benabet, cortinam holosericam miro opere contextam supra corpus ejus jactavit, et magna ex intimo pectore trahens suspiria, dixit: Ecce recedis hinc, Isidore, vir venerabilis, ipse tamen nosti, tua qualiter, et mea res est; unde mei memorem te semper deprecor esse. Rogo, fratres, quanta sancti sanctorumque [a 1Kb] , rex honoris reverentia amplectuntur Isidorum, cum ad tantam tamque solemnem reliquiarum ipsius venerationem Ethnici Barbarique ducis animum coeli ac terrae factor inclinaverit, ut in Christicolae laudes in Christum blasphemus prorumperet, et de sancti abscessu sanctorum persecutor doleret, et Christianorum praedo Christi confessoris exsequias regiis revera muneribus decoraret? Tamen plures aliter sentiunt, scilicet sanctum Dei ei apparuisse, et fidem catholicam eum docuisse per visum. [Col. 0953D] Hac glorificatione sancti confessoris praesentata, dantes vale regi, cujus muneribus sunt honorifice [Col. 0954A] donati, gressum dirigunt ad propria reverendus Ordonius pontifex ac praefati proceres, de sibi collato patrono coelitus ovantes.

12. Recedentes vero legati fidelibus verbis declarant acta serenissimo Fredenando regi. In sancti corporis adventu rex clarissimus inexplicabilem exhibuit apparatum: quia non valet nostra simplicitas explanare, quanta regi inhaeserat laetitiae immensitas; qui gaudens adesse sibi tanti patrocinia confessoris, totus in Christi erupit praeconiis. Sed quamvis his se frui inclyti doctoris Isidori glorietur suffragiis, tamen ex obliquo praesulis Albiti mors mentem ejus sauciabat, quem semper mira dilectione veneratus fuerat: quae quidem mors in conspectu Domini pretiosa fuit. Cum optimatium itaque corona et manu militari plurima rex usque ad flumen Durii [b 1Kb] processit obviam, comitibus filiis, ipsa regni gloria Sanctio [c 1Kb] , Adefonso, et Garsia. Ibi regalis sublimitas prae gaudio ducens lacrymas, rerum Conditori dat faudes innumeras; praesens turba ingens [Col. 0954B] ducit tripodium, terra resonat voce Deum glorificantium. 502 Quanta autem coelestis clementiae blandimenta, quantaque signorum frequentia sacrati corporis thecam toto intervallo itineris, Legionensem usque urbem, subsecuta (sint, quis explicabit?). Sed et quantus quamque magnificus religiosorum principum, cum summa devotione, apparatus; quantus cleri, cum populo spiritali gaudio lascivientis, plausus; quantus denique utriusque sexus (concursus); salva excellentia gloriosissimi regis Fredenandi, qui quasi privilegio abrenuntians temporali, glebam sanctissimi confessoris, pedibus nudis, cum praeclarissimis filiis suis, gaudebat humeris deportare, velut David coram arca foederis cum famulis ludens, ut quanto humilior videretur apud populum, tanto apud Deum gloriosior haberetur, et sibi suisque posteris utrumque regnum providente divina clementia perpetim praepararet. Regina vero Sanctia ejus conjux, laterales habens Urracham [d 1Kb] et Geloyram [Col. 0954C] filias, regni pulchritudo et summa matris honestas, in ripa fluminis Durii praesens affuit inclyto confessori. Archiepiscopi quoque, episcopi et abbates, clericalis ordo ac monachalis, universi adsunt induti sacris vestibus, cereis praecedentibus caeterisque Ecclesiae insignibus, de collato sibi patrono Deum magnifice collaudantes. Et ut magis crescat jubilus et laus amplietur, quidam caecus nomine Eusebius, dum dat manum loculo, oculis lumen illuxit subito.

[1Kb] 13. Cum autem pervenirent ad portam civitatis, quae de Arcu dicitur, orta est in turba seditiosa altercatio; pluribus obsistentibus, quod in ecclesia S. Joannis Baptistae corpus S. Albiti praesulis deberet sepeliri. Aderat tunc huic celeberrimae solemnitati vir venerabilis Dominicus [e 1Kb] , abbas monasterii de Silos, cujus sanctitas gratiarum efferebatur a cunctis. Hic dissidenti contentioni, sine partium praejudicio, pacificum imponere finem magno opere optabat. [Col. 0954D] In quem cum omnium vota concurrerent, fundens preces ad Dominum, et sanctissimum invocans [Col. 0955A] doctorem Isidorum, jussit ut sanctorum corpora in gestatoriis superponerentur equis, et quo, sine hominis ducatu, veniret pontificis Albiti corpus, sepulturae traderetur. Ipse virga parvo ictu, in ingressu civitatis, equos feriens semel; pium onus irrationabilia supportantia animalia angelico ducatu, ut credimus (quia pontificalis ecclesia suo antistite viduanda non erat), ad eamdem sanctae Dei Genitricis ecclesiam, qui corpus S. Albiti 503 ferebat equus, recto itinere venit: qui vero sanctum corpus Isidori deferebant equi, ad ecclesiam S. Joannis Baptistae venerunt [a 1Kb] , et in quodam lacu, valde civitati nocivo, steterunt: quos nullatenus inde extrahere potuerunt, nisi lapidibus et terra eumdem obstruerent lacum. Quo obstructo, quos morientes putabant equos, subito super solum incolumes vident. Unde stupefacti magnificentiam glorificant confessoris; quo miraculo omnes attoniti ejusdem confessoris revelatione, eum ad ecclesiam perpetuae Virginis Mariae [Col. 0955B] deferunt, usque dum corpus S. Albiti praesulis honorifice traderetur sepulturae [b 1Kb] . Post haec rex clarissimus Fredenandus, aggregatis archiepiscopis, abbatibus universis et regni sui nobilibus viris sanctissimi doctoris Isidori membra, cum hymnis et laudibus, ad S. Joannis Baptistae ecclesiam detulerunt in qua nunc a fidelibus venerantur; eamque in honore sancti antistitis Isidori consecrare, diem translationis et dedicationis festive annuatim celebrare statuentes [c 1Kb] decimo Kalendarum Januarii. Facta est translatio, aera millesima centesima prima, anno ab incarnatione D. N. Jesu Christi millesimo sexagesimo tertio, indictione prima, concurrente [d 1Kb] tertio. Tanta autem devotione in festivitate illa rex clarissimus, cum omni domo sua, ob reverentiam sancti et beati confessoris, humilitati deditus claruit, ut cum ventum fuisset ad convivium, religiosis viris delicatos cibos, deposito regni supercilio contemptus, vice famulorum manibus apponeret propriis; regina quoque Sanctia, quasi suis exoptationibus piis finem [Col. 0955C] sentiens beatum impositum, hilari devotione cum filiis et filiabus suis, reliquae multitudini more servulorum omne obsequium humiliter expenderet.

14. Ad laudem quoque sancti pontificis videtur pertinere illud, quod cum civitas Legionis siccitate et sterilitate deficeret, atque venenata regio innumera produceret animalia; effusa imbrium copia omnia prorsus fugantur nociva, fecunditate terrae concessa, ita quod de caetero hujusmodi 504 in eadem regione adeo non sunt visa. Sed et illud quanto cum admirationis stupore est venerandum, quod destitutam tam egregio patrono provinciam etiam elementa moesta plangerent; et non naturalia denegarent incrementis beneficia; verum ad hoc usque moeroris protraxere dispendia, ut contrariis naturali subsidio studiis in patriam vehementer insurgerent: cujus incolis quod tanto tamque insigni Patre, pravis insurgentibus meritis, orbarentur, imputarent. Nam [Col. 0956A] cum prae caeteris Hispaniarum provinciis coeli clementia Baetico detulerit solo, et innatae nascentium omnium fecunditati quasi paradisi fecundi irrigua locorum arrideat amoenitas, in tantum tali se Patre orbatam patria talis luxit, tantique Patris orbitatem tantis detrimentis ostendit, ut etiam subitarum pluviarum insolito decolorata marcidaque rigore; cum propter maris calidum vaporem nunquam sit solita uredinem glaciei perpeti, eo tamen anno, quo exinde beata membra sunt abstracta, adeo urente glacie est exusta; quod neque in vinetis, neque in olivetis seu ficetis, aliquid fructus remanserit; et manifestis Hispalensis civitas declararet, imo proclamaret indiciis, quod talis tantique Patroni meritis provisa coelitus fuerit, et tanta provinciae tantorumque beneficiorum magnalia, illius sola reliquiarum absentia subtrahantur.

[1Kb] 15. In loco autem quo sancti doctoris Isidori corpus, in aureo gemmatoque sepulcro, a fideli plebe [Col. 0956B] condigno veneratur honore, tanta fiunt miracula, quod si quis ea litteris traderet, non minima conficeret librorum volumina. Quanti autem meriti apud praesentiam rerum Conditoris gloriosa se ferat intercessio Christi confessoris Isidori, signorum assiduitas, quae ibi fit, populis declarat. Ibi enim tuas amittis vires, Caecitas; nam quos luce privatos obsides oculos, beatissimi Isidori illuminat pia interventio: quae membra dissolvit pessima pestis, vel valida febris, tu, sancte, fusa prece, confessor, das saluti, procul pulso langoris periculo: quos membrorum dissolutio a robore solito virium enervat, ad tumulum sancti, precibus suis, adstant laeti gressibus firmis. Ibi adveniens surdus, vel mutus, ejus meritis sanitati redditus, gaudens inde repatriat: civitas defensionem, regio fecunditatem, et serpentium expulsionem, pii doctoris obtentu se adeptam laetatur. Haec tua nomque sunt, Christe, opera, qui inclytum confessorem Isidorum, quem in coelis gloria et honore coronasti, in terris praesentas insignem miraculis. Hujus sancta [Col. 0956C] interventio, et praesentis diei translationis sacra celebratio, nos assidue Regi commendet superno, cujus etiam (confessor) hic patrocinia nobis conferat salutis et pacis gaudia, Jesu Christo praestante, qui cum Patre et Spiritu sancto regnat sine tempore in saecula saeculorum. Amen.



505 CAPUT IV. Virtutes et obitus Ferdinandi Magni regis. Reliquiae in ecclesia S. Isidori adservatae.

16. Post adventum autem corporis almi pontificis Isidori, rex clarissimus Fredenandus eamdem aulam regiam diversis sanctorum reliquiis, Sanciae reginae suggestione, non minus hoc ipse flagrans desiderio, exornare studens; post multitudinem sanctorum pignorum ibidem aggregatorum, corpus S. Vincentii [e 1Kb] martyris, sanctarum martyrum Sabinae et Christetae fratris, ab Abula [f 1Kb] in Legionem [g 1Kb] transtulit, et Hispaniarum [Col. 0957A] doctoris Isidori corpori sanctissimi martyris Vincentii thecam decentissimo pro viribus sociavit honore. Sed et religionem Christianam, quam ab infantia devote amplexatus fuerat, summa cum devotione custodiens, ecclesiam, quam noviter construxerat, et in honore sancti antistitis Isidori summa cum reverentia fecerat dedicari, plurimae pulchritudinis auro et argento, lapidibusque pretiosis, perpetuis firmitatum privilegiis ac sericis cortinis decoravit; ecclesiam mane et vespere nocturnis horis et sacrorum tempore, impigre frequentabat; interdum cum clericis voces modulando, vices quaerens cantoris, in Dei laude pollenter exsultabat. Amabat pauperes et peregrinos, et in eis suscipiendis magnam habebat curam, et ordini clericali cum humilitate incredibili magnam exhibebat reverentiam. Ad hoc, ubicunque monachos vel mulieres Deo dicatas vivere compererat, eorum penuriae compatiens, aut per se, ut eos consolaretur, venire, aut largam pecuniam mittere consueverat: [Col. 0957B] siquidem semper solerti cura providebat, ut de victoriarum suarum spoliis, ad laudem Dei et SS. Isidori et Vincentii, atque beatissimi apostoli Jacobi, qui eum victorem reddebant, melior pars per monasteria et Christi pauperes distribueretur. Quid plura? neque Fredenandus, pius excellentissimusque princeps, toto vitae suae curriculo quidquam charius dilexit, quam ut regni sui principales ecclesiae suis donis veteri pollerent auctoritate, atque omnes per illum non solum quietae et defensae, verum etiam suis laboribus ornatae et ditatae fierent.

506 17. His itaque pollens virtutibus, cum expedita manu ad Celtiberiae provinciae pagos vastandos ac villas infidelium diripiendas, profectus est. Cumque ibi diu moraretur, omnia quae extra munitiones erant, ferro et igne depopulatus, Valentiam civitatem accessit: quam brevi expugnasset, nisi aegritudine correptus decubuisset. Omnibus tamen Celtiberiae provinciae civitatibus et castellis in deditione acceptis, almus doctor Isidorus ei apparuit, et diem sui exitus [Col. 0957C] imminere innotuit; ac in ipsa corporis valetudine, mense Decembris, Legionem venit. Ingressus est namque civitatem nono Kalendas Januarii, die Sabbato, et ex more corpora SS. Isidori et Vincentii flexis genibus adoravit; petens ut quia jam terribilis hora mortis sibi imminebat, ipsis cum Angelicis choris intervenientibus, anima ejus a potestate tenebrarum libera, ante tribunal Christi sui Redemptoris illaesa praesentaretur. Caeterum in ipsa celebri Nativitatis dominicae nocte [a 1Kb] , cum clerici festivo more Natalitium matutinum canerent, adfuit inter eos catholicus rex, atque virtute qua poterat laetus concinebat usque ad ultimum (versum) [b 1Kb] horum matutinorum, Advenit nobis (quem tunc temporis, more Toletano canebant) succentoribus respondentibus; Erudimini, omnes qui judicatis terram. Quod Fredenando serenissimo regi non incongrue veniebat [c 1Kb] . Porro illucescente Nativitatis filii Dei clara universo orbi die, ubi se artubus deficere prospicit, missam cani petit; ac percepta corporis et sanguinis Christi [Col. 0957D] participatione, ad lectum manibus ducitur militum.

18. In crastinum vero, luce adveniente, sciens quod futurum erat, vocavit ad se episcopos et abbates, et quosque religiosos viros; et ut exitum suum confirmarent, una cum eis ad ecclesiam defertur, [Col. 0958A] cultu regio ornatus, corona capiti imposita. Deinde flexis genibus coram altari et sanctorum corporibus. B. Isidori doctoris et S. Vincentii martyris Christi. clara voce ad Dominum dixit: Tua est potentia, tuum regnum, Domine: tu es super omnes reges; tuo imperio omnia regna, coelestia et terrestria, subduntur ideoque regnum, quod, te donante, accepi, acceptumque, quandiu tuae liberae voluntati placuit, rexi; ecce reddo tibi: tantum animam meam, de voragine istiu: mundi ereptam, ut in pace suscipias, deprecor. Haec dicens, exuit regalem chlamydem qua induebatur corpus; et deposuit gemmatam coronam, qua ambiebatur caput: atque cum lacrymis ecclesiae sole prostatus, pro delictorum venia Dominum attentius exorabat. Tunc ab episcopis accepta poenitentia, induitur cilicio pro regali indumento; et aspergitur cinere pro aureo diademate. Cui in tali permanenti poenitentia coram sanctorum altari, duobus diebus a Deo vivere datur: sequenti autem die, quae est feria tertia, hora diei sexta, in qua S. Joannis evangelistae [Col. 0958B] festum celebratur, Deo, et B. Isidoro, 507 qui ei apparuit, inter manus pontificum tradidit spiritum; et in ipsa ecclesia sepultus est: tam clericis quam laicis, monachis et pauperibus, non tantum regem, sed pium patrem insolabiliter plangentibus prae nimia cordis amaritudine: sicque aera millesima centesima tertia in senectute bona perrexit ad Dominum. Rexit regnum fideliter annis quadraginta, mensibus sex, diebus duodecim. Quo autem loco corpora S. Isidori Doctoris Hispaniarum et sanctissimi Vincentii Martyris quiescunt, devota quisquis mente orando petierit, aegritudinum suarum celerem medicinam et petitionum consequitur salutarem effectum, praestante Domino nostro Jesu Christo, qui cum Patre et Spiritu sancto vivit et regnat in saecula saeculorum. Amen.

19. Serenissimus igitur rex magnus Fredenandus, sanctissimi Hispaniarum Doctoris Isidori corpus in ecclesia sancti Joannis Baptistae, quam idem gloriosus rex noviter fabricaverat, sicut supra dictum est, felicissime [Col. 0958C] collocavit: cui etiam decentissimo associavit honore corpus inclyti martyris Vincentii, ac majorem partem duarum germanarum ipsius, Sabinae videlicet, et Christetae; pignora quorum pius rex, ob pii Confessoris honorificentiam amplius ampliandam, ab Abulensi urbe Legionem jussit deferri: adjungens etiam pene innumerabilem multitudinem reliquiarum multorum sanctorum qui praedictum locum cum praedicto Confessore venerabiliter et gloriose venerabilem simul efficiunt et gloriosum: quorum haec vocabula sunt, videlicet: de ligno Domini, de sepulcro Domini, de columna ad quam Dei Filius pro humani generis salute fuit ligatus et flagellatus; de linteo quo die coenae apostolorum pedes extersit; de sindone qua sanctissimum illius corpus in sepulcro fuit involutum: de lacte benedictae Virginis Matris Christi; de vestimentis ipsius: de ossibus beatae Annae matris ejus: de Ossibus et vestimentis apostolorum Petri et Pauli et Jacobi Compostellani, Andreae, [Col. 0958D] Bartholomaei et Matthaei: de pane coenae; scissorium ipsius coenae, de capite B. Joannis Baptistae, de ossibus B. Laurentii, de ossibus Vincentii Levitae et martyris Christi, qui ejusdem beati Laurentii in secundo gradu fuit, [d 1Kb] consanguineus; de ossibus sanctorum Innocentium; de myrrha quam obtulerunt [Col. 0959A] Magi Domino; de ossibus [a 1Kb] SS. Claudii, Lupercii et Victorici, qui Legionensi in civitate pro Christi nomine martyrio coronati sunt, qui etiam utroque parente fratres fuerunt; de vestimentis et ossibus B. Martini, et B. Nicolai et S. Augustini, et B. [b 1Kb] Thomae 508 Cantuariensis archiepiscopi, et [c 1Kb] Justi et Pastoris; de ossibus Samuelis prophetae; de ilice Mambre, sub qua Abraham stetit; de oleo quod meritis B. Catherinae apud montem Sina emanavit; de ossibus cujusdam cardinalis qui apud Constantinopolim pro defensione veritatis fuit combustus; de ossibus [d 1Kb] Malachiae episcopi et confessoris, qui beati Bernardi claravallensis abbatis contemporaneus fuit; de ossibus ac vestibus B. Margaritae [e 1Kb] Sperati Marinae Virginis, et B. Agnetis, et S. Dorotheae, et S. Engratiae [f 1Kb] . Exceptis omnibus supradictis reliquiis, in praedicta manent ecclesia octo non modicae capsulae, sanctissimarum reliquiarum plenae, sicut a nostris praedecessoribus comperimus; quas nemo nostrum, nec aliquis moderni temporis alius ausus est aperire; [Col. 0959B] cum quibus omnibus eamdem aulam perornat Isidorus sacer, almus, magnus meritis, qui pro nobis omnibus ante Dominum intercessor assistat assiduus. Multis et magnis eidem loco muneribus ab eodem rege collatis, dignum sibi et suis posteris locum sepulturae statuit, ut sub umbra domicilii ipsius, ipse cum suis successoribus, post mortem requiesceret; cui jam immortaliter viventi cum tot beatissimis sociis, dignam pro viribus basilicam consecraret; ubi plurima miracula, per almum Ecclesiae suae doctorem Isidorum, nec non et horum quorum nomina praelibavimus, ad laudem et gloriam nominis sui, Dominus noster Jesus Christus usque in hodiernum diem operatur: sed partim imperitia, partim negligentia silentio sunt obtecta; pauca tamen de multis stylo fideli tradere duximus esse dignum.



CAPUT V. Caeci et muti sanati; aqua et pluvia concessa; victoria de Saracenis data.
[Col. 0959C]

20. Quidam Judaeus praedives, timore boni regis Adefonsi, Fredenandi magni regis filii, ad praedicti confessoris ecclesiam confugit, ibique se tutiorem fore credidit. Interim ecce quatuor viri deferebant quemdam aegrum in grabato, pedes ad nates vinctos habentem, qui se per plurimos annos in lecto nunquam verterat. Quem Judaeus intuens, circumstantes allocutus est, dicens: Si suis orationibus Isidorus hunc aegrum curaverit, et undam baptismi accipiam, et munera huic ecclesiae perplurima tribuam. Suffusis igitur lacrymis omnes, qui aderant, simul cum aegro, gloriosissimi confessoris exorabant attentius clementiam. 509 Quid plura? media nocte, cum omnes se sopori dedissent, aeger vociferare, nimiasque coepit voces emittere; ita quod omnes surgerent, aegrumque circumstarent. Cumque eum interrogarent, unde eos sic perturbaret, respondit: Nonne dominum meum Isidorum videtis, crura mea [g 1Kb] trahentem, meaeque infirmitati [Col. 0959D] sanitatem praebentem? Mirati omnes et attenti, audierunt sonitum venarum ejus, sicut cum sicca ligna franguntur. Transactis itaque aliquantis horis, a lecto sanus exsurgens, protinus ad altare propriis [Col. 0960A] pedibus pergens, illudque cum lacrymis amplectens, laudavit clementiam confessoris; et in ejus servitio promisit omnibus diebus vitae suae devotissime permanere. Quae omnia Judaeus ut vidit, et aegrum propriis pedibus sanum perspexit, firmiter credidit; atque ad domum suam intrepidus, illico perrexit, et cum omni domo sua baptizatus, Deo ulterius servire studuit.

21. Quidam vir Astoricensis [h 1Kb] civitatis puerum quemdam nutrierat, qui a nativitate mutus et surdus fuerat; qui Legionem veniens, secum puerum detulit. Dumque vir ille per civitatem ad sua negotia pergeret, praedictus puer a domo hospitis exiens, per civitatem vagans quam nunquam viderat, casu ad praedictam ecclesiam devenit. Ecclesiam pueriliter ingrediens, atque ad altare pergens, quidam nobilissimus vir ei obviam veniens, episcopali indutus veste, manuque pontificalem virgam gestans, linguam ejus extrahens, ait ei: Vinculis linguae solutus, sanus effectus es; da gloriam Deo. Gaudens et exsultans puer, [Col. 0960B] revertitur: et per villam ad forum descendens, pallium novum, quod dominus suus dederat, exuit, et pro cera cuidam mercatori tribuere studuit. Quod famuli [i 1Kb] villici regis videntes, furatique pallii crimen ei imponentes, in carcerem eum festinanter miserunt. Cumque dominus ejus eum per totam civitatem quaereret, et per forum requirendo transitum faceret, dixerunt ei praedictum puerum in carcere fore. Qui carcerem ingressus, ubi puer eum vidit, magnis vocibus clamare coepit: Pater, succurre. Vir ille voces audiens, et pallium minime videns, egressus est dicens: Puerum istum ignoro; meus etenim mutus erat. Discessum patris puer non ferens, vocibus plurimis clamare iterum coepit, dicens: Pater, pater, miserere. Reversus ad eum diligenter vestimenta ejus intuitus, qualiter ei evenisset, interrogavit. Puer autem rem gestam domino suo retulit: qui miratus eum a vinculis extraxit, et per civitatem obiens, miraculum insinuavit. Legionensis autem episcopus perpetratum [Col. 0960C] divinitus miraculum audiens, cum suis canonicis ad ecclesiam beati confessoris pedibus veniens, et omnia signa per civitatem sonare faciens, Omnipotentis laudavit clementiam. Similiter cives ex omni parte ad basilicam confessoris venientes, innumeras dabant laudes Deo. Judaei quoque, qui mercandi causa ad civitatem venerant, miraculum laudabant, et confessorem vocibus 510 extollebant; sicque hoc miraculum civitatem et patriam clarificavit, et confessorem Dei nutu nimium extulit.

22. Est etiam cujusdam militis satis commendabile miraculum, nec silentio praetereundum; quem rex capitali sententia feriri decreverat, nisi, divina gratia instillante, se in praedicti Isidori confessoris ecclesia recepisset. Quem rex armata tamen manu custodiri jussit; et ne cibus potusve sibi daretur, sub mortis interminatione prohibuit. Quid plura? Septem revolutis diebus ad mortis articulum usque miles pervenit: divina autem gratia ei minime defuit, ita ut lapis qui sacerdotis celebrantis subjacet plantis, [Col. 0960D] aquas divinitus perspicuas emanavit, quas jam dictus miles saepissime potando, se sufficienter refecit: quae vero superfuerunt, ad honorem Dei, et sanctissimi Hispaniarum doctoris Isidori, et [Col. 0961A] aegrorum sanitatem, in praesentiarum vase vitreo conservantur, adeo dulces et praeclarae ac si in praesenti de limpidissimo perennique fonte haustae fuissent.

[2Kb] 23. Cum serenissimus imperator Adefonsus, [a 1Kb] pro dilatandis sanctae Ecclesiae finibus, ac inimicis Crucis Christi Ismaelitis expugnandis, eorum fines quam plurimos devastasset; [b 1Kb] Beatiam, quondam Christianorum urbem, a praedictis Agarenis invasam, cum militari manu [c 1Kb] perpauca, consulto obsedit. Quod factum cum Saraceni ex circum adjacentibus civitatibus percepissent, innumerabili suorum multitudine conglobata, catholici imperatoris castra evertere properabant. Considerantes itaque Saraceni paucitatem Christiani exercitus, de suorum viribus atque multitudine confidentes, Christianorum cuneos quinta feria vesperascente 511 ex omni parte vallarunt; parati, ut altera die, scilicet sexta feria illucescente, congresso bello imperatorem cum suis triumphali perimerent ultione. Videns autem clarissimus imperator [Col. 0961B] se cum suis adversariorum impetum sustinere non posse, consternati animo misericordem Deum in auxilium invocabant. Dum ergo haec ita se gererent, imperator sedens in tentorio aliquantisper somno correptus, apparuit ei quidam vir veneranda canitie comptus, episcopali infula decoratus, cujus facies rutilabat ut sol clarissimus; circa quem, dextera gladium igneum ancipitem tenens, gradiebatur; talique cum voce benigne affatus est, dicens: »O Adefonse, cur dubitas? Omnia enim possibilia sunt Christo imperatori magno Deo nostro.« Et adjecit: »Vides hanc Ismaelitarum multitudinem? Prima luce sicut fumus evanescent a facie tua; ego namque tibi et nascituris ex genere tuo a Deo datus sum custos, si ambulaveritis coram eo in veritate et corde perfecto.« Dixit ei imperator: »Quis es, sanctissime Pater, qui mihi talia loqueris? Ego sum, ait, Hispaniarum doctor Isidorus, B. Jacobi apostoli praedicatione successor; dextera haec ejusdem Jacobi apostoli est, Hispaniae defensoris;« et his dictis visio [Col. 0961C] ablata est. Evigilans igitur imperator, convocatis episcopis, et qui cum eo erant comitibus, ex ordine eis narravit visionem. Qui cum audissent, prae nimio gaudio ubertim lacrymas fundentes, Dei omnipotentis clementiam collaudabant. Quidam vero ex eis dixerunt: Domine, si acceptum est vestrae majestati, statuamus confraternitatem, nos ejus patrociniis tam in vita quam in morte commendantes. Placuit sermo cunctis, et factum pacis osculo firmaverunt. Verum quia regina domina Sancia [d 1Kb] studiose imperatori suggesserat, quatenus reverendum Petrum Ariae priorem, qui cum suis Canonicis sub habitu et regula beati Augustini in Carvalianensi degebat monasterio, ad Legionensem S. Isidori transferret ecclesiam; quidam milites, ejusdem reginae suae dominae benevolentiam [Col. 0962A] captantes, inquiunt suadentes: »Domine, si placet vestrae celsitudini, quod petit soror vestra regina domina Sancia, admodum esset Deo acceptum et sanctissimo confessori, atque toti imperio vestro per Canonicorum orationes remedium salutare.« Ad haec imperator respondit: »Et unde hoc scimus, utrum hoc placeat Deo et ejus confessori, vel non?« Cui optimates responderunt: »Etiam, domine, quibusdam servis Dei insinuatione superna est revelatum, et sorori vestrae reginae dominae Sanciae.« Ad haec gratias agens imperator benedixit Dominum. Pontifices autem sacri, una cum comitibus gratias agentes, ordinaverunt simul, quod cum acclamatione nominis S. Isidori et S. Jacobi, a prima aurora hostes aggrederentur. Imperator vero post haec pressus sopore, apparuit ei beatus confessor laetiori vultu dicens: »Quam statuisti confraternitatem, in mea protectione suscipio; et eam fideliter observantibus, ero adjutor in vita et in morte. Quod autem de Petro Ariae priore atque ejus Canonicis est tibi suggestum, Deo omnipotenti [Col. 0962B] et gloriosissimae 512 Genitrici ejus acceptum est et mihi. Fac igitur, confortare, et esto vir: quia aurora illucescente tradet tibi Dominus, meo obtentu, universam hanc multitudinem; insuper omnes citra mare Saracenorum reges tuo subdentur dominio.« His dictis sanctus disparuit. Factosque ita imperator audacior de visione, ut sui ad bellum procederent, imperavit. Qui, jussa viriliter adimplentes, Saracenorum exercitum devastabant. Videntes autem Agareni Christianorum audaciam, et se a suis trucidari mutua caede, terga dederunt fugiendo, nostris relicta multitudine spoliorum: Saraceni vero qui erant in civitate, ad imperatorem egressi, se et civitatem ei tradiderunt. Reliqui vero Hispaniae reges Saracenorum et etiam Christianorum principes, perpendentes cum catholico imperatore esse coelestem victoriam, ei se vasallos et tributarios B. Isidori victoriae statuerunt. Post tot felices successus in Legionem regressus, accersito venerandae sanctitatis Petro Ariae [Col. 0962C] Priore, vix ab eo multis precibus obtinuit, quod cum suis canonicis ad S. Isidori monasterium transferretur, tradens eis plura dona et privilegia perpetuae libertatis.

24. Quodam tempore, quod, non sine causa et merito, per beneficiorum subtractionem humanum genus Dominus vellet corrigere, vel forte, ut se in B. Isidoro ostenderet gloriosum, accidit ut prae indigentia pluviarum omnes fere segetes, cum aliis terrae nascentibus, per triennium deperirent. Videns ergo dominus Joannes [e 1Kb] bonae memoriae, tunc temporis Legionensis pontifex, tantam cladem; videntes et religiosi viri, videlicet abbas S. Claudii [f 1Kb] ; et priores S. Isidori et S. Marci, qui in eadem urbe et ejus suburbiis morabantur, ad unicum et singulare praesidium [Col. 0963A] confugerunt, Dei omnipotentiam exorantes. Sumpsit proinde praefatus pontifex corpus S. Froylani [a 1Kb] , cum aliis reliquiis quampluribus quae in ejus ecclesia venerantur. Sumpsit et abbas S. Claudii corpora SS. Claudii, Lupercii et Victorici, quae in ejus monasterio requiescunt. Sumpsit et prior S. Isidori corpus S. Vincentii, et duarum sororum ejus non minimam partem, ut ordinaretur processio. Omnes ecclesiasticis se praeparant indumentis; attamen quia, sine consecutione bravii [b 1Kb] , alias jam cucurrerant sine corpore beatissimi confessoris Isidori, se illud non posse consequi existimarunt: ideoque accesserunt praedictus pontifex, et venerabilis Christi virgo domina Sancia, soror imperatoris, ad dominum Petrum Ariae, monasterii S. Isidori tunc priorem (nam usque ad ejus obitum abbatem minime habuerunt) rogantes ut corpus jam dicti sanctissimi confessoris ad processionem, cum caeteris sanctorum corporibus et reliquiis portaretur: credebant namque per tantum advocatum omnia consequi postulanda. [Col. 0963B] Quorum vix precibus inclinatus, habito tandem suorum Canonicorum consensu, qui velut thesaurum, sicuti erat 513 incomparabilem (aestimabant), ad portandum illum humiliter acquievit. Portantes itaque cum summa reverentia [c 1Kb] arcam auream, vernantibus margaritis atque coruscantibus decoratam, in qua condebantur pignora tanti Patris; ordinata processione, ad quemdam montem, qui non longe a civitate distat, juxta viam quae ducit ad B. Jacobi limina, pervenerunt. Ubi humilium pauperum convenit maxima multitudo, fundendo lacrymas, gemendo, suspirando; et uberiori devotione, tanquam filii Israel quondam convenientes ad Moysem in Elim [d 1Kb] , suppliciter quaerebant a Domino beneficium pluviale. Ibi venerabilium sacerdotum et clericorum consensus eximius, ibi religiosorum sacri conventus, ibi omnium populorum plurima turba, et utriusque sexus pene innumerabilis multitudo adstabat. Venerabilis pontifex, Ecclesiae Christi sponsus, tantorum circumdatus [Col. 0963C] multitudine filiorum, pontificalibus infulis decoratus, omnes suo sermone mellifluo ad Dominum exorandum sollicitat, ut eos gaudentes reverti faciat, impetratis ab eo sanctorum precibus misericorditer postulatis. Sed quia judicia Dei abyssus multa, a suo desiderio aliquantulum sunt fraudati. Cumque more solito processionale officium, expleto sermone, cum eleemosynarum largitione et orationis devotione maxima, compleretur, assumptis sanctorum corporibus cum reliquiis universis, accesserunt ad venerandum corpus cum summa reverentia, ut illud ad suum monasterium reportarent. Sed tanto pondere Spiritus sanctus fixit illud, ut velut beatissima Lucia [e 1Kb] in agone martyrii constituta, immobile permaneret. Inspiciens Petrus Ariae prior et grex sibi creditus, se tanto Patre orbatos, cum cordis amaritudine non modice lamentabantur, et pium cordis affectum lacrymis et suspiriis ostendebant; aiebant namque, Quis in tribulationibus consolabitur [Col. 0963D] tribulatos? Haec et his similia proferentes, osculabantur terram coram splendidissima arca ejus. Interea domina Sancia, virgo Christi venerabilis, quae vere merit rum sanctitate pollebat, et eum mirabilis devotionis fervore amabat, venit cum ingenti turba procerum ac dominarum; et geminatis suspiriis, cum magno cordis gemitu et lacrymis, coepit cum immenso dolore voce dulcissima exclamare, flexis genibus coram arca: »O mi sponse, inquit, et domine, qui dum in carne viveres, desolatos es dignatus consolari, cur me miseram sponsam tuam desolatam relinquis? [Col. 0964A] Quo me sine tuo solatio, velut abjectam et repudiatam, ire disponis? Cur saltem Canonicorum lacrymas fundentium coetum, ac praelatos una cum civibus, ad umbram tui culminis supplicantes non exaudis, unica consolatio nostra?« Singularis eorum dolor communis omnibus erat factus; ita quod vix posset a fletu aliquis abstinere. Tandem episcopus, abbas, et priores saepe dicti, cum omnibus, qui aderant, clericis, 514 tam religiosis quam saecularibus, haec videntes, votum, juramento firmatum pro se suisque successoribus, emiserunt, quod amplius, pro quanto vel qualicunque periculo imminente, nequaquam sacrum corpus ab ejus ecclesia moveretur. Interim universitas populorum astantium, lacrymis perfusa, censum ei spopondit se perpetuo soluturam, si reverti ad locum pristinum dignaretur. Expleto vero triduo in amaritudine et lamento, post emissionem voti, accesserunt ad arcam sanctissimi confessoris, et eam sumentes ita levem et portatilem invenerunt ut omnes fere sicut et erat, miraculum [Col. 0964B] existimarent. Concurrunt omnes, qui prius arcam immobilem viderant et audierant; et admiratione repleti, coeperunt Deo laudes et beato confessori suo Isidoro suppliciter decantare. Pulsatur campanarum urbis per omnes ecclesias multitudo: repletur aer jubilationibus, et tellus affluentissimis imbribus fecundatur. Catervatim civitas omnis ruit, et omnis accelerat regio Dei magnalia contemplari, quae in sancto suo gloriose ostenderat Dominus majestatis; et de adimpleto desiderio glorificabant universi omnipotentiam Salvatoris. Tanta fertur illo anno fuisse fertilitas panis et vini et aliorum terrae fructuum, ut copia mensuram excedere videretur. Ad ejus vero regressum tota jubilat regio, civitas exsultatione repletur, et luminosa dies novis luminaribus inclarescit. In ejus occursum omnis homo procedit, et solennes excubiae ab omnibus exsolvuntur. Intrantes itaque monasterium, cum hymnis et laudibus, in sacro loco corpus sanctissimum posuerunt, et arcam [Col. 0964C] instrumentis ferreis grossis fortiter munientes sub ipsis firmamenti lapidibus firmaverunt, ut idem juxta emissum votum deinceps a nemine moveatur. In memoria siquidem tanti miraculi, in monte jam dicto, scilicet, ubi Dominus B. Isidori corpus ostendit immobile, usque in hodiernum diem ecclesia in ejus ostenditur nomine fabricata.



CAPUT VI. Varii energumeni liberati. Epilogus.

25. Tempore etiam Adefonsi imperatoris, quidam daemoniacus ad praedictam ecclesiam venit, seque ante praesentiam beati confessoris jactavit; ubi per aliquantos dies demoratus, cum quadam nocte Canonici ad divina surgerent officia, aeger, vel in eo nescio quis, crebris vocibus clamare coepit, dicens: Isidorus me ejicit. Cumque eum omnes circumstarent, facto magno sonitu daemon recessit, aegrumque laboriosum nimisque cruciatum reliquit. Omnes classica [Col. 0964D] omnia cum lacrymis sonantes, dederunt laudes Deo et confessori Isidoro.

26. Alio quoque tempore, quidam vir filium suum jam adultum daemoniacum ad praedicti confessoris ecclesiam duxit, et coram altari posuit. Nocte igitur insecuta, cum pater, nimio labore et dolore fessus, se sopori dedisset, circa mediam noctem, jam nobis in choro divina mysteria peragentibus, puer clamare coepit, dicens: Pater, pater, pater. Expergefactus, nimiumque turbatus pater, puerum diligenter interrogavit; [Col. 0965A] 515 cur tot emitteret voces? Patri puer gesta narravit dicens: Duo nobiles viri, pretiosissimis induti vestibus, vobis dormientibus, ad me venerunt, qui me sanum nuntiaverunt dicentes: Dominus noster Jesus Christus te per nos salvum fecit. Cumque eos quinam essent interrogarem, dixerunt: Ego Petrus apostolus, et iste B. Isidorus. Sicque sanus effectus, simul cum parentibus dabat laudes Deo.

[2Kb] 27. Nostris autem temporibus, quibus non solum corpora verum et merita defecerunt, accidit quod cum vir quidam de Saldaniae partibus, gratia recuperandae sanitatis filio parvulo, quem daemon iniquissimus vehementissime agitabat, apud Ecclesiam sancti Bartholomaei, quae sita a 1Kb] dignoscitur in Cepta, debito ac devoto supplicandi officio accessisset, nihilque, ut credimus, fide dubia impetrasset, moestus et lugubris ad propria disposuit remeare. Itaque cum Legionensis urbis ambitum attigisset, causa [Col. 0965B] ejus laboris cognita, dictum est ei a quibusdam: Eia age, festina beati Isidori adire limina, qui laborantibus hujusmodi indubitata salutis conferre remedia consuevit, cum his quorum ibi pignora venerantur. Quo audito, pater illius pueri, effusis lacrymis, pernicibus evolat alis, sanctumque Dei voce rogans humili, postulat ut nato dignetur conferre salutem. Mox confessoris sternitur ante locum. Mira res et temporibus nostris raro usitata; statim atque [b 1Kb] lignum dominicum, ut ori pectorique pueri fuit superpositum, immundus spiritus immundas per partes divino agente judicio, compulsis exstitit exire. Unde factum est, ut puer, quod aetate vix potuit, divina virtute in hujusmodi verba prorupit, Deo et B. Isidoro gratias, sanus sum. Oblatoque sibi pomo, quod super thecam beatissimi Isidori confessoris et super altare positum fuerat remedium sanitatis, puer idem coepit in eo ludere; imo quod verius est, creatura Creatori nostro, tam pueriliter quam mirabiliter, exsultare.

[Col. 0965C] [1Kb] 28. Quaedam etiam adolescentula, de villa quae dicitur Nigrellos, cum a daemonio gravissime torqueretur, ad basilicam S. Isidori est adducta, quae inde prius non discessit quam sanitatis gratia plenius recepta, et spiritu nequissimo fuerit liberata. Signum autem sanitatis, quod facere solet illa maligna societas, nummus fuit, quem per os mulierculae daemon invitus projiciens, promisit se in eam nunquam ulterius reversurum. 516 Nummus autem apud nos ad ejus confusionem diligenter habetur repositus, ut omnes qui viderent glorificent Patrem Domini nostri Jesu Christi cum Spiritu sancto, qui in sanctis suis mirabilis per eosdem dignatur mirabiliter operari. Nec praetereundum est quod didicimus ea referente, quod saepe dictus daemon eam aut in aquam, aut in ignem saepius projecisset, nisi beatus Isidorus ei clementer ac potenter se duceret opponendum. Quod inde liquido adverti potest, quod cum ad [Col. 0966A] pontem Roderici Justi ventum esset, qui eam vexabat daemon in aquam praecipitare voluit et fecisset, nisi beatus Isidorus (ut ipsa dicebat) illam per manum fortiter tenuisset: clamabat enim daemon quod nullatenus ab ea pelleretur, nisi per B. Isidorum, sicut rei exitus comprobavit. Interrogatus etiam malignus spiritus cur mulierem Christianae religioni devotam invadere praesumpsisset? respondit, »Hujusce rei vicina sua occasio fuit atque causa quae exprobrando et falso illi amasium imponendo, in tantam amaritudinem deduxit animam ejus, ut mente ultra quam credi potest consternata, et super objectu criminis indesinenter cogitando sollicita, mihi viam aperuit invadendi; sed frustra, inquit: eam invitus desero quam intravi, inimico Isidoro me pellente.«

[1Kb] 29. Non multo post accidit quod mulier quaedam, de villa quam Ollarios vocitant oriunda, furore daemoniaco vehementissime atque creberrime agitata, [Col. 0966B] cognatis eam comitantibus atque tenentibus, ad ecclesiam S. Vincentii de la Gotera est adducta; ubi daemones eam ad terram continuo allidentes, dixerunt quod non erant nisi per Isidorum propellendi, quem in ipsa arreptione eadem mulier primitus invocarat. Quo responso accepto, non tamen in verbis daemonis, sed in virtute Domini confidentes, qui sanat contritos corde et alligat contritiones eorum, ipsam confestim Legionem revehunt, exactissime custoditam, ne eam maligni spiritus in profundum aquarum darent praecipitem; quod ab eis jam fuerat multoties attentatum. Quinta igitur feria, cum limina ecclesiae B. Isidori ingressa fuisset, cibumque manu sacerdotali benedictum, ac refocillandam imbecillitatem corporis, praegustare mulier voluisset, arreptam continuo et vociferantem terribiliter alliserunt. Ligno autem dominico superposito, cum eos invocatione divina sacerdos expellere laboraret, Frustra, inquiunt daemones, laboras: quia non nisi [Col. 0966C] in prima Dominica, possessionem, quam prehendimus, relinquemus. Tunc enim venturus est Isidorus, qui cum Dominico de Silos captivis insistit apud Mauritaniam [c 1Kb] liberandis. Subjecerunt etiam: Quia Isidorus, adversus partem nostram, causam cujusdam fovet prostibulae, quae modo apud Arevalum [d 1Kb] est defuncta: Dominicum tamen, 517 et Isidorum, inquiunt, praevenit Vincentius, nobis per omnia inimicus. Quod de B. Vincentio, sanctarum Sabinae et Christetae germano, cujus corporis glebam gloriosissimus rex Fredenandus, post translationem beatissimi Isidori non multo, ab Abula Legionem transtulit, et in theca [e 1Kb] miro opere fabricata in ejusdem ecclesia, sicut supra retulimus, socialiter collocavit, sine dubio intelligamus esse dictum: Indignum enim esset, ut tantorum patronorum vera fraternitas, quae locum jure communi vindicat, miraculorum non vindicet et effectum. Sequenti ergo die Dominica, thesaurario divino monitu excitato, ut ad ecclesiam [Col. 0967A] festinus pergeret, et ad matutinos celebrandos signum daret; factum est, ut ad primum ictum tintinnabuli, thesaurario et quam pluribus aliis canonicis praesentibus, qui ut viderint rei exitum convenerant, mulier arrepta fuit a daemoniis, sicut praedixerat spiritus falsitatis; sed urgente spiritu veritatis, ipsaque coram altari B. Isidori prostrata, daemones se ibi non posse ulterius remanere protestantes, et locum per quem exire deberent, miserabiliter postulantes, per eam partem compulsi sunt egredi, per quam humanae superfluitatis egreditur turpitudo. Ad indicium divini miraculi, unus illorum daemonum per os mulierculae projecit nummum, et alius lapillum, quem de pelago Salmantino se eodem momento asseruit extraxisse: tertius autem jam plumbum loco signi dederat, quod eadem mulier in summitate vittae colligatum circumferebat. Quo viso miraculo, omnes qui adfuimus, universitatis auctorem, qui per beatos Isidorum et Vincentium, ad virtutis suae magnificentiam declarandam, operari mirabiliter non desistit, cantione laudiflua prosequentes, Te Deum [Col. 0967B] laudamus, prorumpimus magna voce, campanis omnibus pulsatis, ut justa Psalmistam, in voce exsultationis et jubilationis, in chordis et organo, in cymbalis benesonantibus, laudetur de Coelis Deus.

30. Cum contra indictionem Ecclesiae, in festo sanctarum virginum Justae et Rufinae, mulier quaedam servilis operis quidquam facere attentaret; ita unius manus privatur officio, quod nequaquam poterat cam volvere, vel monere. Sed credens meritis B. Isidori liberari, confestim ululans, et vociferans ad [Col. 0968A] ejus ecclesiam apportatur. Quae tangens arcam in qua ejusdem sanctissimi corporis cineres reconduntur, tam subita convaluit sanitate, ut plurimi, qui aderant, tam clerici quam laici, tam mares, quam feminae, mirarentur.

31. Ecce enim mirificus ille legifer Moyses sitienti populo aquam de petra producit; et Christi profecto legifer Isidorus sitientem fugitivum de pavimento altaris silice potans reducit. Ecce Sunamitis filium suscitat Elisaeus; et Astoricensis civis surdum et mutum puerum curat Isidorus. Ecce Petrus Aeneam consolidat paralyticum, et Isidorus sanato paralytico, etiam stupentem super hoc convertit Judaeum. Ecce ex obsessis corporibus daemones ejicit Jacobus; exclamant ex his patenter, quod eos frequentes 518 ejiciat Isidorus. Ecce cum Joanne Petrus claudum sanat, et quod cum eodem Petro aegrum Isidorus curaverit, puer energumenus pronuntiat. Ecce Isidorus, ut Stephanus Dei gratia plenus, in Legionensi urbe magna in populo signa facit. Ecce in ultimis fere temporibus, ejus meritis imbribus [Col. 0968B] tellus arida fecundatur, velut tempore Eliae qui in Carmeli vertice constitutus, tandiu pronus oravit in terra, quo usque super aridam sonus multae pluviae est auditus. Congruum esset nimis, sed impossibile, omnia memorare, omniaque colligere, quae per eum Dominus ubique, et maxime in ejus ecclesia operatur; ad ejus namque altare assidue nova coruscant; et multiplicatis intercessoribus, animarum corporumque gloriosa beneficia impetrantur, per Dominum nostrum Jesum Christum.




[Col. 0967]
APPENDIX IV. CONCILIUM HISPANENSE II, SIVE SYNODUS HABITA IN CIVITATE SPALI, SUB DIE IDUUM NOVEMBRIUM, ANNO NONO REGNANTE SISEBUTO GLORIOSISSIMO PRINCIPE, AERA DCLVII, ID EST, ANNO CHRISTI DCXIX, PRAESIDE S. ISIDORO ARCHIEPISCOPO HISPALENSI.

(Hoc concilium habes inter alia Collectionis S. Isidoro attributae, tomo LXXXIV.)




[Col. 0967]
APPENDIX V. CONCILIUM TOLETANUM IV EPISCOPORUM LXII, PROVINCIARUM HISPANIAE ET GALLIAE Celebratum aera DCLXXI, anno Christi DCXXXIII.

(Hoc etiam concilium exstat tomo LXXXIV.)




[Col. 0967]
APPENDIX VI. PRAEFATIO COLLECTIONIS CANONUM IN QUODAM CODICE VATICANO S. ISIDORO AFFICTA. IN NOMINE DOMINI NOSTRI JESU CHRISTI INCIPIT PRAEFATIO SANCTI ISIDORI EPISCOPI.

[Col. 0967B] Isidorus servus Christi Hectori conservo suo, et parenti in Domino salutem.

[1Kb] 1. Compellor a multis tam episcopis quam reliquis servis Dei Canonum sententias colligere, et in [Col. 0968B] uno volumine redigere, et de multis unum facere.

2. Quod nullus possit juxta canonicam institutionem accusari, vocari, judicari, aut damnari, donec suis rebus est spoliatus, aut a sede propria vi, aut terrore pulsus.

[Col. 0969A] 3. Nullus qui suis rebus est spoliatus, aut a sede propria vi, aut terrore pulsus, antequam omnia sibi ablata ei legibus restituantur, et ipse pacifice diu suis fruatur honoribus, sedique propriae regulariter restitutus, ejus multo tempore libere potiatur honore, juxta canonicam institutionem accusari, vocari, judicari aut damnari potest. Unde et historia ecclesiastica ab Eusebio Caesariensi episcopo confecta de muliere quadam, quae pro castitate a marito accusabatur, ait: Praeceptum vel judicatum est ab imperatore lege data, ut primo permitteretur ei rem familiarem libere diutius ordinare, tum deinde responderet objectis.

[1Kb] 4. Haec omnes leges tam ecclesiasticae, quam et vulgares, publicaeque praecipiunt. Horum vero concinnantia si omnia ponerentur, ante deficeret dies, et nimis prolixa fieret epistola. Et pluribus tamen aliqua hic ad provocationem aliorum inserere judicavimus.

5. Ait namque sanctus Leo, Romanae ecclesiae [Col. 0969B] antistes, in epistola Chalcedonensi concilio missa: »Quia vero non ignoramus per pravas aemulationes multarum ecclesiarum statum fuisse turbatum, plurimosque [Col. 0970A] fratres injuste sedibus suis pulsos, et in exilia deportatos, atque in locum superstitem (forte superstitum) alios substitutos, his primitus vulneribus adhibeatur medicina justitiae, ne quisquam ita careat propriis, ut alter utatur alienis. Quem ita errorem omnes relinquant, ut nemini quidem perire honor debeat, sed prioribus episcopis cum omni privilegio suo jus proprium reformetur.«

[1Kb] 6. Eadem et antiqui Apostolici, qui fuerunt ante synodum Nicaenam, sanxerunt: eadem synodus, quae habita est in Lampsaco sub Valentiniano loquitur: eadem plurimae Romanae synodi testantur: eadem papa Symmachus, et caeteri sancti Patres sanxerunt; quorum statuta, prolixitatem vitantes, hic inserere distulimus.

[6Kb] 7. Si quis autem haec plenius scire et legere voluerit, suis in auctoribus invenire et legere pleniter poterit. Si enim de mulieribus saecularibus (forte saecularibusque) hominibus haec constituta sunt, multo magis ecclesiasticis viris et sacerdotibus sunt concessa. [Col. 0970B] Haec eadem vero et ecclesiastica jura jubent, et saeculi leges praecipiunt.




[Col. 0971]
APPENDIX VII.
(Ex Maii Coll. vet. script., tom. III.)
In maximae molis Vaticano praedicto codice biblia universa continente, legebam p. 260 hunc quoque prologum, quem quia in cl. Arevali editione operum Isidori non reperiebam, edendum judicavi. ISIDORUS LECTORI SALUTEM.

[Col. 0971A] Origines quondam ille, qui apud Graecos in opere divinarum non parvo elaboravit studio, ut ostenderet nostris qualis per singulas editiones Scripturarum lectio teneretur, in propriis paginis vel columnis editiones singularum translationum descripsit, ut ea quae in unaquaque deerant, vel superflua habebantur, caeteris quibusque signis distinguerentur. Hujusmodi igitur ego ipse studio delectatus, Psalmorum librum duarum translationum compinge e malui, sive ut Septuaginta Interpretes, vel caeteri, transtulerunt; sive ut in Hebraeo legitur, et sanctissimo Hieronymo in Latinum sermonem interpretatum agnoscitur. Utramque igitur editionem e regione componentes adjunximus, ut quaeque in singulis vel desunt vel potius abundant, signis ad capita versiculorum praefixis, manifestentur. Quapropter ubi in Septuaginta translatione aliquid superfluum est, virgulae ÷ signo notatum est; ubi vero aliquid deest, ut clareat, asterici + figura signatum est. Verum ubi per dissonantiam utraque invicem discrepant [a 1Kb] , antigraphus [Col. 0971B] V in utrisque columnis appositus est. Nam procul dubio in plerisque locis multo alium sensum [Col. 0972A] suggerunt: in plerisque vero ita pari sensu incedunt, ut aeque sibi pro expositione adhibeantur. Plurimum enim valet lectori geminae hujus interpretationis collatio: nam obscurae sententiae ambiguitas, quae per unius intellectum difficilis est, alterius inspectione aperitur. Sane sciendum nequaquam esse in eadem editione scriptum, ubi versiculi vacantes claruerunt: neque enim antiquorum vitio omissa, vel dempta sunt, sed in propria translatione deesse perhibentur. In titulis autem, ubi Septuaginta dixerunt: in finem, psalmus; in hebraeo habetur, victori. Nec satis inter se discrepant; siquidem perseverare in finem ipsa est perfecta victoria, sicut scriptum est: Qui perseveraverit usque in finem, hic salvus erit. Primus autem et secundus psalmus in Septuaginta sine inscriptione habentur: in Hebraeo autem ii sunt, qui superscripti non sunt I, II, XXXII, XL, XLII, XLIII, XLIV, XLV, XLVI, XLVII, XLVIII, LXX, CXV, CXVI, CXVII, CXXXVI, CXLVI, CXLVII. Caeteri autem praeter hos, aut nominibus [Col. 0972B] propriis titulantur, aut sine nomine perscriptionibus suis notantur.




Volume back matter





[Col. 0971]
ORDO RERUM QUAE IN HOC TOMO CONTINENTUR.

    ISIDORIANORUM PARS PRIMA.---DE VITA, REBUS GESTIS ET DOCTRINA S. ISIDOR, DEQ E EDITIONIBUS OMNIA EJUSDEM OPERA COMPLECTENTIBUS. 9
    CAPUT PRIMUM.---Accurata operum S. Isidori editio difficillima. Methodus in his prolegomenis adhibita. Ibid.
    CAP II.---Regulae S. Leandri ad Florentinam sororem caput ultimum, cum exemplaribus editis et Mss. Gothicis collatum. 14
    CAP. III.---S. Braulionis Caesaraugu tani episcopi Praenotatio librorum S. Isidori. 15
    CAP. IV.---Braulioni asseritur librorum Isidori Praenotatio, ejus nomine vulgata. De alia uberiori Praenotatione quae in aliis Mss. exstat, disputatur. 22
    CAP. V.---Elogium Isidori ex Ildefonso in libro de Viris illustribus, ad vetera exemplaria recognitum. 27
    CAP. VI.---Obitus B. Isidori a Redempto clerico recensitus, variae lectiones ex Mss. codicibus. 30
    CAP. VII.---Epitaphium Isidori quod circumfertur ex veteribus membranis, et S. Ildefonso ascribitur. 36
    CAP. VIII.---Acta translationis corporis S. Isidori ad ms. cod. Goth. reg. biblioth. Matrit., recognita. Aliud actorum translationis exemplar; observationes in utraque acta. 39
    CAP. IX.---De translatione corporis S. Isidori narratio excerpta ex Chronico monachi anonymi Silensis. 50
    CAP. X.---Sermo S. Martini Legionensis in transitu S. Isidori. Notae in hunc sermonem. 53
    CAP. XI.---Sermo S. Martini Legionensis in translatione S. Isidori cum notis. S. Martino Legionensi doctrina coelitus Isidori ope infusa. Alii Hispani saeculo XIII Isidori laudes celebrant. 59
    CAP. XII.---Continuatio Chronicorum B. Isidori archiepiscopi, per B. Ildephonsum archiepiscopum Toletanum, ut a Luca Tudensi asseritur, composita: in qua nonnulla fabulosa de S. Isidoro sunt admista. Notae ad hanc continuationem. Monitum ex editione Patrum Toletanorum. 64
    CAP. XIII.---Vita S. Isidori a Bollandianis edita an auctorem habeat Lucam Tudensem. Ea vita ad appendices rejecta. Defenditur Lucas Tudensis contra nonnullos, qui eum in Chronicis et Isidorianis rebus multa finxisse contendunt. Auctor libri de Miraculis S. Isidori. 68
    CAP. XIV.---Vita S. Isidori, auctore Roderico Cerratensi. Notationes in hanc Vitam. 76
    [Col. 0972] CAP. XV.---Lectiones in festo S. Isidori ex Breviariis antiquis: Hymni: memoria in aliis libris liturgicis. 81
    CAP. XVI.---Series vitae et gestorum S. Isidori, ex monumentis et scriptoribus antiquis ordinata. Ac primum quaeritur de diversis Isidoris, comparatione quorum noster Hispalensis modo Junior, modo Senior appellatur. 90
    CAP. XVII.---S. Isidori patria, parentes, ortus. 95
    CAP. XVIII.---Isidori pueritia; ostentum de examine apum: institutio in virtutibus et litteris. Non fuit Gregorii Magni discipulus. Iter Romanum Isidori ipsa nocte Natalis Domini commentitium. An Isidorus vices Leandri, dum hic exsularet, gesserit. Disseritur de Leandri legatione et exsilio, ac de Hermenegildi martyrio. 103
    CAP. XIX.---Isidorus an monasticum aliquod institutum, vel Canonic. Regul. vel Carmel. professus fuerit. 111
    CAP. XX.---Isidorus post Leandrum episcopus Hispalensis constituitur: quo id anno acciderit. An Hispali collegium erexerit, ecclesiasticae juvenum institutioni accommodatum. S. Ildefonsus Isidori discipulus; an etiam Braulio, et Redemptus clericus? 116
    CAP. XXI.---Isidorus anno 610 decreto Gundemari subscripsit. Deinde conciliis Hispalensis II et Toletano IV praefuit. An aliis etiam conciliis interfuerit? 119
    CAP. XXII.---An pallium a pontifice Romano ad Isidorum transmissum fuerit. An primatum Hispaniae Isidorus tenuerit. An pontificis Romani vices in Hispania gesserit. 125
    CAP. XXIII.---Isidorus an Romam ad pontificem sive ad concilium aliquando venerit. Liber de Ordine creaturarum an sit Isidori. 128
    CAP. XXIV.---Commentum de Isidoro episcopo exsule, et de Gordiano in ejus locum intruso. Catalogus episcoporum veterum Hispalensium. 131
    CAP. XXV.---Fabulosae narrationes de Mahometo ab Isidoro ex Hispan a expulso: de duabus lucernis perpetim ardentibus: de praedictione eversionis Hispaniae. Alia commentitia aut dubia Isidori gesta. 136
    CAP. XXVI.---S. Isidorum anno 636 e vita decessisse ostenditur. 139
    CAP. XXVII.---Vita S. Isidori cum suis epochis. 141
    CAP. XXVIII.---S. Isidori Hispalensis corpus Bononiae asservari falso traditum. Miracula ad altare Ecclesiae Legionensis, ubi ejus corpus requiescit. 147
    [Col. 0973] CAP. XXIX.---Isidorus Ecclesiae doctor. An olim actum fuerit de eo inter quatuor Latinae Ecclesiae Patres S. Ambrosii loco annumerando. 147
    CAP. XXX.---Isidori doctrina de praedestinatione contra Hincmarum Rhemensem, de SS. Eucharistiae et Confirmationis sacramentis contra Binghamum et alios defensa. 150
    CAP. XXXI.---Isidorus a Romanis pontificibus et in multis conciliis laudatus. 162
    CAP. XXXII.---Isidori auctoritas apud collectores sacrorum canonum. Gratiani canones ex Isidori operibus a Carolo Sebastiano Berardo indicati et correcti. 166
    CAP. XXXIII.---Isidori laudes ex quibusdam veteribus scriptoribus collectae. 198
    CAP. XXXIV.---Recentiorum quorumdum de Isidori scriptis judicia varia expenduntur. 203
    CAP. XXXV.---Editio Operum Isidori, curante Bignaeo, describitur. 208
    CAP. XXXVI.---Editio operum Isidori Matritensis prima, curante Joanne Grial. Hujus epistola dedicatoria ad Philippum III et praefatio ad lectorem describuntur. 214
    CAP. XXXVII.---Editio Operum Isidori, curante Breulio, Parisiis anno 1602, repetita Coloniae anno 1617. 216
    CAP. XXXVIII.---Editio recentior Matritensis Operum S. Isidori. Erudita praefatio, quae huic editioni praemittenda apparabatur, ex adversariis clarissimi auctoris deprompta. 225
    CAP. XXXIX.---Conatus quorumdam ad novam Operum Isidori editionem perficiendam. Casimiri Oudini judicium de methodo qua ea perfici deberet. 238
    CAP. XL.---De nova editione Operum S. Isidori adornanda Andr. Burrielii consilia et erudita epistola. Alia V. C. Petri de Castro epist. ad Franc. Antonium Zaccariam. 240
    CAP. XLI.---Franciscus Antonius Zaccaria Conspectum suae editionis Isidorianae typis committit. 256
    CAP. XLII.---Novi Zaccariae conatus ad Isidorianam editionem procurandam: novus hujus editionis Conspectus. D. Petri Emmanuelis Hernandez, bibliothecae archiepiscopali Toletanae praefecti, in hunc Conspectum animadversiones. 261
    CAP. XLIII.---Apparatus Zaccarianae Operum S. Isidori edit. recensetur. Adversaria ejus pro volumine primo. 271
    CAP. XLIV.---Apparatus Zaccariae ad secundum volumen suae editionis S. Isidori. 286
    CAP. XLV.---Variae lectiones ex mss. Cod. ad vol. III edit. Zaccarianae paratae. Obitus et elogium Zaccariae. 296
    ISIDORIANORUM PARS SECUNDA.---DE SINGULIS S. ISIDORI OPERIBUS, EORUMQUE PECULIARIBUS EDITIONIBUS. 305
    CAP. XLVI---Recensentur Opera S. Isidori ex veteribus bibliothecarum catalogis. Ibid.
    CAP. XLVII.---Operum S. Isidori catalogus ex antiquis scriptoribus. 309
    CAP. XLVIII.---Quonam ordine in hac nostra editione Isidori opera collocanda sint. De Etymologiarum libris primo loco disseritur. 313
    CAP. XLIX.---Doctorum hominum de Isidori Etymologiis judicia. Isidori studium explicandi in Etymologiis prae caeteris res peculiares Hispaniae. 320
    CAP. L.---Editio Etymologiarum a Vulcanio curata: ejus praefatio. 326
    CAP. LI.---Praefatio Grialii ad Isidori Etymologias. Animadversiones quaedam in hanc praefationem. Nomina auctorum quos Isidorus allegat, librariorum incuria saepe intercidisse conjicitur. 329
    CAP. LII.---De inchoatis Joannis Salomonis Semleri mss. animadversionibus in libros Etymologiarum: praefatio ejusdem. Observationes in hanc praefationem. 334
    CAP. LIII.---Index scriptorum ab Isidoro in Etymologiis et in libris Differentiarum laudatorum. 337
    CAP. LIV.---Etymologiarum editiones recensentur. 341
    CAP. LV.---Codices mss. Etymologiarum. Excerpta, notae, versiones. 344
    CAP. LVI.---De libris Differentiarum verborum et rerum. Agraetius an aliquis exstiterit auctor Synonymorum, sive de distantia verborum. Errores in librorum titulos quibus ex causis olim irrepserint. 355
    CAP. LVII.---De glossariis quae sub Isidori nomine circumferuntur. Ludovici de la Cerda prologi et epilogus. Prologus ad notas Barthii et aliorum. 366
    CAP. LVIII.---Semleri praefatio in notas mss. Glossarii Isidoriani. 369
    CAP. LIX.---Quidnam demum censendum de auctore Glossarii Isidoriani, Codices mss. indicati. 378
    CAP. LX.---Allegoriae Veteris et Novi Testamenti. Non Isidoro alicui Cordubensi, aut alii quam nostro Hispalensi adjudicandae. Editiones. Mss. vetera exemplaria. 379
    CAP. LXI.---Liber de Ortu et Obitu Patrum Isidoro asseritur. Editiones, mss. Cod. hujus libri. Praedicatio Jacobi Majoris in Hispania ab Isidoro asserta comprobatur. Ejusdem [Col. 0974] operis quaedam exempla interpolata et contracta. Genuinus liber editus num ab interpolatore corruptus. 382
    CAP. LXII.---Prooemia S. Isidori in libros Veteris ac Novi Testamenti. Zaccariae prooemium in hoc opus. 401
    CAP. LXIII.---Liber Isidori de Numeris e Biblioth. reg. Taurin. primam edendus. Alii scriptores de mystica Numerorum significatione. Aliud opus de Numeris nondum editum, in bibl. Vatic. exstans, an ad Isidor. referri possit. 406
    CAP. LXIV.---Quaestiones de Veteri et Novo Testamento nondum editae. Quidnam sit Isidori opus de Distantia Novi et Veteris Testamenti, sive de Consonantia Novi et Veteris Testamenti in canonum collectionibus laudatum. 411
    CAP. LXV.---Secretorium Expositiones sacramentorum, sive quaestiones, aut commentarii in quosdam libros Veteris Testamenti. An Isidorus commentarios litterales in sacram Scripturam ediderit? Glossae ordinariae an Isidorus auctor? An alterius, quae nondum edita est? Alii commentarii. Interpretatio in Job. 414
    CAP. LXVI.---Libri duo Isidori contra Judaeos ad Florentinam sororem de Fide catholica ex Veteri et Novo Testamento. Editiones, Codices mss., versiones. 429
    CAP. LXVII.---Libri tres sententiarum S. Isidori, sive de Summo Bono. Editiones et mss. Codices hujus operis: versio Hispana. Julianus Toletanus, Taius, Petrus Lombardus, et alii post Isidorum Sententiarum scriptores. Quartus Sententiarum liber num Isidoro suppositus. Eruditae Bayerii Animadversiones de hoc quarto libro. 433
    CAP. LXVIII.---Praefationes in libros Sententiarum editionis Parisiensis anni 1538 et Garsiae Loaisae in suam editionem. Excerpta ex libris Sententiarum, Praefationes in Excerpta Sententiarum, scilicet in librum de Conversis, et in alium, de Praelatis inscriptum. 449
    CAP. LXIX.---Libri duo de ecclesiasticis Officiis Isidoro asserti. Editiones. Praefatio Joannis Cochlei. Excerpta. Opuscula de variis vitae monasticae Generibus, et de percipienda sacra Eucharistia: praefatio in haec fragmenta. Codices mss. 454
    CAP. LXX.---Synonyma sive Soliloquia Isidori. Editiones. Praefatio editionis anni 1532. Versio Italica Synonymorum. Monitum Breulii. Haereticus Synonymorum corruptor divino judicio punitus. Codices manu exarati. Plura opera ex Synonymis derivata. 461
    CAP. LXXI.---Regula monachorum. Expenduntur argumenta V. C. Petri Emmanuelis Hernandez, qui eam Isidoro abjudicandam censet. Commentitii sunt Commentarii in Regulam S. Benedicti, quos Isidoro Constantinus Cajetanus affingit. Isidoriana regula Canonicorum. Editiones Regulae monachorum. Caput ultimum de regula Devotarum ex Martenio quidnam sit? 471
    CAP. LXXII.---Sermones S. Isidoro ascripti. An eorum aliqui genuini, et quinam? Sermo S. Isidori in Breviario Mozarabico ad carnes tollendas. Plures Isidori sermones in Homiliariis ex ejus Operibus excerpti. 482
    CAP. LXXIII.---Epistolae Isidori quaenam genuinae, quaenam spuriae aut dubiae? Genuinis ascribendae non solum epistolae ad Braulionem, sed etiam ad Leudefredum et ad Massonam. 491
    CAP. LXXIV.---Epistolae Isidori nomine inscriptae ad Helladium, ad Claudium ducem, ad Redemptum archidiaconum, ad Eugenium, an sint genuinae? 500
    CAP. LXXV.---De aliis epistolis Isidoro attributis aut affictis. Epistola Isidori medica commentitia. An Isidorus aliquod de medicina opus conscripserit. 513
    CAP. LXXVI.---De Natura rerum liber Isidori ad Sisebutum regem. Editiones, mss. Codices, excerpta, caput quoddam hujus libri nondum editum. Carmen as rologicum huic libro additum, fortasse Isidori, compendium metricum ejusdem libri nondum editum, fortasse S. Eugenii Toletani. 516
    CAP. LXXVII.---Isidorus noster verus auctor Chronici, quod aliud est a Chronico Isidori Pacensis. Compendium Chronici Etymologiis insertum ab ipso Isidoro. 523
    CAP. LXXVIII.---Chronicon Isidori interpolatum, quod Lucas Tudensis inter sua Chronica retulit. Melliti Chronicon idem atque Isidorianum, alio modo interpolatum, saepius autem mutilum et decurtatum. Editiones Chronici Isidoriani, prologus Loaisae, versio Italica edita, alia ms. Hispanica. Mss. exemplar a ejusdem Chronici. 534
    CAP. LXXIX.---Historia de regibus Gothorum, Vandalorum et Suevorum Isidoro contra Pellizerium vindicatur. Codices mss., editiones inter se diversae. Chronicon Wisigothorum Wulsae dictum an S. Isidori? Monitum de hoc Chronico ex editione Patrum Toletanorum. Exemplar interpolatum Historiae inter chronica Tudensis. Alia mutila, ut videtur, ab Isidori tempore, et cur? Verba Isidori de S. Hermenegildi adversus patrem bello exposita. Mirum Isidori et aliorum Patrum Ecclesiae Gothicae silentium de glorioso S Hermenegildi martyrio. Obsequium episcoporum [Col. 0975] Ecclesiae Gothicae in quibusdam arduis regum factis. 543
    CAP. LXXX.---Liber Isidori de Viris illustribus. Editiones hujus libri, mss. exemplaria. Praefatio Zaccariae. Harduini deliria contra pleraque veterum scripta. 561
    ISIDORIANORUM PARS TERTIA.---DE OPERIBUS DUBIIS S. ISIDORI, DEQUE ALIIS EIDEM SUPPOSITIS. 573
    CAP. LXXXI.---Versus in bibliotheca S. Isidori. Alia carmina Isidoro ascripta. Hymni S. Agathae et SS. martyrum Justi et Pastoris. Exhortatio poenitendi: Lamentum poenitentiae. Plura Alphabeta Isidoro tributa. Oratio pro correctione vitae, et alia contra insidias diaboli, Lamento poenitentiae subjunctae. Confessio S. Isidori a Constantino Cajetano edita quid sit. Aliae orationes S. Isidori ex Alcuino. Ibid.
    CAP. LXXXII.---Opera quaedam Isidori nomine edita, de quibus an ejus sint dubitatur. Nonnulla ex Isidori Synonymis contexta. Libri de norma vivendi et de contemptu mundi. Collectum de lacrymis, sive opusculum de Institutione bonae vitae. Speculum humanitatis, sive Modus recte vivendi. 589
    CAP. LXXXIII.---Alia opera Isidori nomine edita, dubia aut supposititia. Testimonia sacrae Scripturae. Liber de Ordine creaturarum. Dacherii praefatio. Liber fidei catholicae. Professio fidei. De ecclesiasticis dogmatibus. Vezzosii praefatio in hunc librum. Petri Emmanuelis Hernandezii Observationes de Brachario episcopo Hispalensi auctore ejusdem libri. 595
    CAP. LXXXIV.---Exegesis, sive Expositio Missae, an sit Isidori? Opus de canone mystici libaminis Isidoro recentius videtur. Plura ac varia exemplaria Expositionis Missae. Exhortatio humilitatis S. Martini Dumiensis alicubi Isidoro ascripta. Conflictus vitiorum atque virtutum multis auctoribus tributus. Compendium metricum hujus operis. Versio Gallica. 608
    CAP. LXXXV.---Plura Isidoro in mss. Codicibus afficta opuscula, partim ex ejus operibus excerpta, partim dubia, partim ad ejus imitationem contexta, partim aliorum certe auctorum. Liber de duodecim abusivis. De genealogiis. De ecclesia. De vita a tiva et contemplativa. De statu perfectionis. De quodam Filentulo, qui substantiam suam erogavit pauperibus. 624
    CAP. LXXXVI.---Alii libri Isidoro ascripti aut suppositi. Imago mundi. De harmonia et musica coelesti. De astronomia. De coelo. Inventicula de pedibus. Secunda orthographia. Breviculum Isidori. Itinerarium Antonini nomine vulgatum. Liber de Natura avium. Formulae spiritualis intelligentiae. De septem gradibus consanguinitatis. Plura Isidori opera eodem titulo; plures tituli ejusdem operis. Fragmenta operum distinctis titulis ornata. An Isidori liber de Haeresibus interciderit? Isidoro opera quaedam falso ascripta. Liber de adversa fortuna. Catalogus abbatum Casinensium. 628
    CAP. LXXXVII.---An Isidorus partem aliquam in Bibliis Gothicis ordinandis, aut in nova Psalterii editione curanda habuerit? quanam Bibliorum versione usus? 651
    CAP. LXXXVIII.---Quamnam S. Isidorus habuerit partem in Officio Gothico, quod Isidorianum et Mozarabicum dicitur? Summa eorum quae Bollandiani hac de re disseruerunt. Animadversiones Marchionis Scipionis Maffei de Orationali Gothico, apud Veronenses exstante. 668
    CAP. LXXXIX.---De Alexandri Leslei praefatione ad novam editionem Missalis Mixti secundum Regulam beati Isidori. 696
    CAP. XC.---Excerpta ex Praefatione eminentiss. D. D. Francisci Antonii Lorenzana ad Breviarium Gothicum secundum Regulam beatissimi Isidori. 703
    CAP. XCI.---Collectio Hispana genuina Canonum quaenam sit? An Isidorus ejus auctor? Spuria Canonum collectio Isidori Peccatoris, seu Mercatoris nomine, neque in Hispania, neque ab Hispano conficta. Balleriniorum fratrum doctae de his collectionibus lucubrationes. 707
    CAP. XCII.---Isidorus an auctor Codicis legum Wisigothorum. 759
    ISIDORIANORUM PARS QUARTA.---DESCRIPTIO CODICUM MSS. ROMANORUM, QUI ISIDORIANA OPERA EXHIBENT. 763
    CAP. XCIII.---Codices mss. bibliothecae Vaticanae, quibus Isidori opera aut genuina, aut dubia, aut supposititia continentur. Ex bibliotheca veteri Vaticana sex ejus modi Codices describuntur. Fragmentum Isidoriani commentarii in Genesin, fortasse litteralis, quod intercidit. De notis juridicis et musicis, quae in nonnullis mss. Etymologiarum reperiuntur. Isidori Etymologiae in multis exemplaribus interpolatae. Exemplum insigne interpolationis. Ibid.
    CAP. XCIV.---Recensio XI Codicum mss. Bibliothecae veteris Vaticanae. Summa Alphabeti secundum Isidorum [Col. 0976] quid sit? Exemplar Expositionis in Vetus Testamentum Editis nonnihil auctius. Fragmentum chronologiae de anno nativitatis Salvatoris. Quidam scriptores et opera non vulgo nota indicantur. 774
    CAP. XCV.---Alii 5 Codices mss. veteris bibliothecae Vaticanae describuntur. Rodericus Sanctius de Arevalo, et Alfonsus de S. Maria episcopus Burgensis laudati. Veteres expositiones missae. Curiosa quaedam de Leucio Apocryphorum auctore. Homiliaria et Lectionaria antiqua describuntur. 784
    CAP. XCVI.---Recensio 16 Codicum veteris bibliothecae Vaticanae. Miscellanea ex Patribus. Curtii de Alexandro Historia. Collectiones canonum. Plura opera veterum grammaticorum, glossaria vocabularia, synonyma, et differentiae verborum in Mss. mirae antiquitatis. 790
    CAP. XCVII.---Describuntur alia 19 mss. exemplaria veteris bibliothecae Vaticanae. Collectio canonum veterum. Homiliaria copiosa. Pseudo-Isidoriana collectio canonum. Plura Differentiarum verborum exempla per ordinem litterarum, et sine eo, tacito Isidori nomine. 800
    CAP. XCVIII.---Veteris bibliothecae Vaticanae alii 10 Codices describuntur. Opera quaedam contra Judaeos. Poenitentialia vetera. Antiquissimi nonnulli Codices olim monasterii Bobiensis. Collectio chronicorum veterum Hispaniae, auctore seu collectore Luca Tudensi. 811
    CAP. XCIX.---Bibliothecae reginae Suecorum Christinae ad Vaticanum translatae, multi Codices opera Isidori continent. Nonnulli horum Codicum olim ad bibliothecam Floriacensem spectabant. Ejusmodi Codices Regio-Vaticani 16 recensentur. Plura Etymologiarum exempla. Specimen glossarii Isidoriani. Liber SPERMOLOGON Isidori quid sit? 819
    CAP. C.---Alia 13 exemplaria mss. bibliothecae Regio-Vaticanae commemorantur. Plura opuscula varii argumenti. Isidorus noster saepius Junior in antiquissimis membranis appellatus. Vetus Gothorum historia nondum edita. Quaedam Isidori fragmenta notis Tironis exarata. 831
    CAP. CI.---Reliqua mss. exemplaria 14 bibliothecae Reginae Suecorum percensentur. Opera quaedam vetera de annis, cyclis, computo, etc. Liber Ethici a S. Hieronymo translatus in Latinum. Scriptores antiqui de musica. Etymologiae diverso ordine ab impressis. 843
    CAP. CII.---Bibliothecae Vaticanae Palatinae Codices mss. 13, quibus Isidori opera continentur. Homiliae veterum Patrum. De Isidori commentariis litteralibus. Liber de Ortu et Obitu Patrum, et quaestiones in Vetus et Novum Testamentum nondum editae in Codice antiquissimo Romanis litteris majusculis exarato. Plura Etymologiarum exempla. 854
    CAP. CIII.---Recensio Codicum 11 bibliothecae Vaticano-Palatinae. Sacramentarium antiquissimum. Opera vetera de epactis, de computo, etc. Compendium libri de Ortu et Obitu Patrum. De grammatica et rhetorica libri Dynamii, et S. Juliani Toletani anecdoti. 867
    CAP. CIV.---Exemplaria mss. 13 bibliothecae Vaticano-Urbinatis describuntur. Versio Gallica Catenae Patrum. Opusculum Isidori de Coelo nondum editum. Soliloquia et Chronica interpolata. Opera varia de epactis, computo, calculo, etc. Grammatici veteres. Chronica Isidori extra Hispaniam interpolata. 883.
    CAP. CV.---Codices mss. 18 bibliothecae Vaticanae Ottobonianae describuntur. Fragmentum Isidori de numeris. Concilium de Paschate celebrando. Isidori differentiae catholicae fidei. Fabula de Carolo Magno ecclesiam S. Jacobi in Hispania instaurante. Etymologiae in nonnullis exemplaribus Sisebuto nuncupatae. Imagines scriptorum in primis operum litteris appingi solitae. 897
    CAP. CVI.---Descriptio aliorum 15 exemplarium veterum bibliothecae Ottobonianae. Centum Codices mss. olim manu regia ex bibliotheca Altempsiana excerpti fuerunt. Chronica Isidori interpolata et continuata. Historia miscella. Genealogia regum Hispanorum. Opusculum de septem gradibus consanguinitatis. Plura exempla Synonymorum Ciceronis. Liber de haeresibus Graece scriptus falso sub Isidori nomine indicatus. 909
    CAP. CVII.---Alii Codices mss. Romani, qui Isidoriana opera exhibent, scilicet Archivii Vaticani, Bibliothecae Collegii Romani, Angelicae, Casanatensis, Albaniae, Borgianae. De variis lectionibus Codicum mss. Toletanorum Romam transmissis. 915
    CAP. CVIII.---De Codicum veterum mss. librariis, collatoribus et correctoribus. Nomina eorum in catalogum referre opporteret. Specimen hujus catalogi. 924
    CAP. CIX.---Methodus in praesenti Operum S. Isidori editione observanda. 934
    Appendices ad Isidoriana. 935




FINIS TOMI OCTOGESIMI PRIMI.

